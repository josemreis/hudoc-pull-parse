{"file": "RUM_HJUDRUM_35207_03.docx", "doc_type": "HJUDRUM", "doc_lang": "RUM", "case_id": "35207/03", "text_paragraphs": ["", "", "Traducere neoficială a variantei engleze a hotărârii,", "efectuată de către asociaţia obştească „Juriştii pentru drepturile omului”", "", "", "", "SECŢIUNEA A PATRA", "", "", "", "", "CAUZA OSTROVAR c. MOLDOVEI", "", "(Cererea nr. 35207/03)", "", "", "", "", "", "", "HOTĂRÂRE", "", "", "STRASBOURG", "", "13 septembrie 2005", "", "", "", "DEFINITIVĂ", "", "15/02/2006", "", "Această hotărâre va deveni definitivă în modul stabilit de articolul 44 § 2 al Convenţiei. Ea poate fi subiect al revizuirii editoriale.", "În cauza Ostrovar c. Moldovei,", "Curtea Europeană a Drepturilor Omului (Secţiunea a Patra), întrunită în cadrul unei Camere compuse din:", "\tSir\tNicolas Bratza, Preşedinte,\nDl\tJ. Casadevall,\nDl\tG. Bonello,\nDl\tR. Maruste,\nDl\tS. Pavlovschi,", "Dl\tL. Garlicki,\nDl\tJ. Borrego Borrego, judecători,", "şi dl M. O’BOYLE, Grefier al Secţiunii,", "Deliberând la 25 august 2005 în şedinţă închisă,", "Pronunţă următoarea hotărâre, care a fost adoptată la acea dată:", "PROCEDURA\t", "1. La originea cauzei se află cererea (nr. 35207/03) depusă împotriva Republicii Moldova la Curte, în conformitate cu prevederile articolului 34 al Convenţiei pentru Apărarea Drepturilor Omului şi a Libertăţilor Fundamentale („Convenţia”), de către un cetăţean al Republicii Moldova, dl Vitalie Ostrovar („reclamantul”), la 28 octombrie 2003.", "2. Reclamantul a fost reprezentat de către dl Vitalie Nagacevschi, avocat din Chişinău. Guvernul Republicii Moldova („Guvernul”) a fost reprezentat de către Agentul său, dl Vitalie Pârlog.", "3. Reclamantul s-a plâns, în special, de condiţiile sale de detenţie, de încălcarea dreptului său la corespondenţa cu mama sa, a dreptului său de a avea întrevederi cu soţia şi fiica sa, precum şi de faptul că nu a avut un recurs efectiv cu privire la încălcările drepturilor sale garantate de articolul 3 şi articolul 8 ale Convenţiei. ", "4. Cererea a fost repartizată Secţiunii a Patra a Curţii (articolul 52 § 1 al Regulamentului Curţii).", "5. La 1 noiembrie 2004, Curtea a schimbat componenţa Secţiunilor sale (articolul 25 § 1 al Regulamentului Curţii). Această cauză a fost repartizată Secţiunii a Patra nou-constituită (articolul 52 § 1 al Regulamentului Curţii).", "6. Printr-o decizie din 22 martie 2005, Curtea a declarat cererea parţial admisibilă.", "7. Atât reclamantul, cât şi Guvernul au prezentat observaţii cu privire la fondul cauzei (articolul 59 § 1 al Regulamentului Curţii), iar Camera a decis, după consultarea părţilor, că o audiere cu privire la fondul cauzei nu a fost necesară (articolul 59 § 3 in fine al Regulamentului Curţii).", "ÎN FAPT", "I.\tCIRCUMSTANŢELE CAUZEI", "8. Reclamantul s-a născut în 1974 şi locuieşte în Chişinău. Reclamantul este fostul ajutor superior al procurorului sectorului Centru din Chişinău.", "1.\tContextul cauzei", "9. La 24 iulie 2002, reclamantul a fost arestat de Serviciile Secrete din Republica Moldova, fiind acuzat de luare de mită. Mai târziu, acuzaţiile au fost modificate în trafic de influenţă.", "10. La 15 august 2002, Tribunalul municipiului Chişinău a dispus arestarea preventivă a reclamantului pentru o perioadă de treizeci de zile. Arestul preventiv a fost, mai târziu, prelungit prin încheierile Judecătoriei sectorului Buiucani din 2 septembrie 2002 şi 10 octombrie 2002.", "11. La 15 noiembrie 2002, Curtea de Apel a dispus eliberarea reclamantului din arest.", "12. La 4 aprilie 2003, reclamantul a fost condamnat de Curtea de Apel la zece ani de închisoare. El a fost încarcerat imediat. Reclamantul a contestat cu apel această hotărâre. Rezultatul procedurilor nu este cunoscut Curţii.", "2. Condiţiile de detenţie a reclamantului în Izolatorul Anchetei Preliminare nr. 3 al Ministerului Justiţiei", "13. Plângerile reclamantului cu privire la condiţiile de detenţie se referă la două perioade de detenţie în Izolatorul Anchetei Preliminare nr. 3 al Ministerului Justiţiei şi anume, între 18 octombrie 2002 şi 15 noiembrie 2002 şi, respectiv, între 4 aprilie 2003 şi 13 decembrie 2003.", "(a)\tDeclaraţiile reclamantului", "14. Reclamantul pretinde că a fost deţinut într-o celulă de 25 m², uneori împreună cu mai mult de douăzeci de persoane. Acolo erau douăzeci de paturi din metal, fără saltele sau cuverturi şi nu era posibil întotdeauna de a avea acces la un pat din cauza supraaglomerării. După depunerea cererii sale la Curte, el a fost transferat într-o celulă mai mică de 15 m², unde el pretinde că a trebuit să doarmă pe rând, din cauza supraaglomerării şi unde condiţiile de detenţie erau, aparent, considerabil mai proaste decât anterior.", "15. Fumatul în interiorul celulelor nu era interzis de reglementările interne ale închisorii, iar din cauză că lipseau spaţiile pentru fumat, deţinuţii erau nevoiţi să fumeze în interiorul celulei. Reclamantul suferea de astm, iar administraţia închisorii ştia despre acest lucru, deoarece el a fost reţinut şi adus la închisoare la puţin timp după efectuarea într-un spital a unui tratament împotriva astmei, spital unde, de altfel, a şi fost reţinut. Din cauza expunerii la fumul de ţigară, reclamantul a suferit multiple crize de astm, care, de obicei, aveau loc de două sau trei ori pe zi.", "16. Nu exista asistenţă medicală corespunzătoare. Deşi exista personal medical în închisoare, capacitatea acestuia era limitată din cauza lipsei medicamentelor. Reclamantul a cerut medicului închisorii de multe ori acordarea asistenţei medicale, însă a fost refuzat. Lui i s-a spus că închisoarea nu avea medicamentele necesare. Din pricina lipsei medicamentelor, el a trebuit să suporte crizele şi să aştepte trecerea lor, fiind obligat să stea în poziţie verticală. Crizele sale au devenit mai frecvente şi au început să dureze mai mult. În timp ce medicul închisorii ştia că reclamantul suferea de astm, el a dat permisiunea sa pentru ca reclamantul să fie plasat într-o celulă cu fumători. Reclamantul a trebuit să se bazeze doar pe medicamentele transmise de familia sa.", "17. Situaţia sa a fost înrăutăţită de faptul că fereastra celulei era închisă cu jaluzele şi prin ea nu pătrundea aer proaspăt. Mai mult, celula nu era prevăzută cu un sistem de ventilare, fiind din acest motiv foarte umedă.", "18. Din cauza lipsei încălzirii şi a izolării termice, celula era foarte rece pe parcursul iernii şi foarte caldă pe parcursul verii.", "19. Jaluzelele de la ferestre nu permiteau pătrunderea luminii solare. Totuşi, administraţia închisorii a limitat livrarea electricităţii în celule la numai şase ore pe zi; prin urmare, deţinuţii trebuiau să trăiască în întuneric şi aveau mari dificultăţi la pregătirea hranei.", "20. Celula era aprovizionată cu apă numai timp de zece ore pe zi, iar câteodată mai puţin. Accesul la apa caldă era limitat la numai o dată în cincisprezece zile. Nu existau spaţii pentru spălarea şi uscarea hainelor. Deţinuţii trebuiau să-şi usuce hainele în celulă.", "21. Din cauza asistenţei medicale insuficiente şi a condiţiilor de igienă proaste, celulele au fost infectate cu ploşniţe, păduchi şi furnici. Colegii de celulă erau expuşi la boli infecţioase ca tuberculoza, infecţiile respiratorii şi ale pielii.", "22. Veceul era situat la 1.5 metri de masa folosită pentru a mânca şi era în permanenţă deschis. Era imposibil de a preveni mirosul urât, din motivul lipsei aprovizionării corespunzătoare cu apă şi a lipsei produselor de curăţat.", "23. În închisoare nu exista bibliotecă, iar deţinuţii nu aveau acces la ziare sau alte publicaţii. Nu existau spaţii corespunzătoare pentru recreare sau exerciţii.", "24. Mâncarea servită deţinuţilor era de o calitate foarte proastă. Ea consta din apă fiartă cu un miros urât şi era aproape necomestibilă. Reclamantul a declarat că Guvernul cheltuia 2.16 lei moldoveneşti (MDL) (echivalentul a 0.14 euro (EUR) în acea perioadă) pentru hrana zilnică a unui deţinut, în timp ce preţul unei pâini era mai mult de MDL 3.", "", "", "(b)\tDeclaraţiile Guvernului", "25. Reclamantul a fost deţinut în celula nr. 16 cu o suprafaţă de 28.4 m², prevăzută pentru paisprezece deţinuţi şi în celula nr. 138 de 19.3 m², prevăzută pentru zece deţinuţi.", "26. În conformitate cu articolul 17 al Legii cu privire la arestarea preventivă, reclamantul ar fi putut cere administraţiei închisorii să fie mutat într-o altă celulă cu nefumători.", "27. Deţinuţilor le-a fost acordată asistenţă medicală în conformitate cu legea. Atunci când un deţinut necesita asistenţă medicală care nu putea fi acordată de medicii de la închisoare, el putea fi dus la un spital ordinar. Închisoarea era aprovizionată cu medicamente de către stat; totuşi, atunci când în închisoare lipseau anumite medicamente, deţinuţii aveau dreptul să le primească de la rudele lor. Deoarece reclamantul a fost asigurat cu toate medicamentele necesare, nu a fost întocmit un raport medical care să prescrie alte medicamente.", "28. Administraţia închisorii ştia că reclamantul suferea de astm. Potrivit Guvernului, registrul închisorii prevedea că reclamantul a cerut asistenţă medicală de două ori, la 2 septembrie şi la 5 noiembrie 2003. În observaţiile sale din 31 mai 2004, Guvernul a declarat că, la 5 noiembrie 2003, el a fost consultat de un medic şi i s-au prescris medicamente. Guvernul nu a prezentat Curţii o copie a registrului închisorii.", "În observaţiile sale suplimentare cu privire la fondul cauzei din 10 mai 2005, Guvernul a susţinut că reclamantului i-a fost acordată asistenţă medicală şi administrate medicamente în ambele zile în care el le-a solicitat. Guvernul a prezentat o copie a unui raport scris de mână din 13 mai 2004, în care un medic al închisorii a informat medicul-şef al închisorii că reclamantul a fost examinat de către el la acele date şi că i-au fost date medicamente. ", "29. Ventilarea celulelor era efectuată prin deschiderea ferestrelor, aerisirea celulelor pe parcursul plimbării deţinuţilor şi prin sistemul comun de ventilare.", "30. Încălzirea era asigurată de sistemul autonom de încălzire al închisorii, care folosea gaz natural şi cărbune. ", "31. Celulele erau iluminate natural, iar electricitatea era livrată în celule în mod continuu.", "32. Celulele erau asigurate cu apă din robinet în permanenţă şi, prin urmare, deţinuţii beneficiau de un nivel corespunzător de igienă. Guvernul, de asemenea, a declarat că deţinuţii aveau acces la apă caldă.", "33. Veceurile erau separate de restul celulei printr-un perete, pentru a se asigura intimitatea deţinuţilor.", "34. Celulele erau echipate cu radiouri, uneori, chiar şi cu televizoare.", "35. Reclamantul beneficia de dreptul la o plimbare zilnică la aer liber, timp de o oră, cu posibilitatea efectuării de exerciţii.", "36. Deţinuţii erau asiguraţi cu hrană gratuită, în conformitate cu normele prevăzute de Guvern, iar calitatea hranei era satisfăcătoare. Închisoarea era aprovizionată zilnic cu pâine, ulei vegetal, legume, ceai şi zahăr. Din cauza finanţării insuficiente, includerea în meniu a cărnii, a peştelui şi a produselor lactate era făcută conform posibilităţilor. Totuşi, deţinuţilor li se permitea să primească, o dată pe lună, un colet cu alimente de la rudele lor. Mai mult, deţinuţii aveau dreptul să cumpere mâncare de la magazinul închisorii cel puţin o dată pe lună şi să cheltuie până la MDL 18 (echivalentul a EUR 1.2 în acea perioadă).", "37. Administraţia închisorii nu a efectuat nicio acţiune pentru a umili reclamantul şi nu a existat intenţia de a umili sau înjosi reclamantul.", "3.\tPretinsa cenzurare a corespondenţei reclamantului", "(a)\tDeclaraţiile reclamantului ", "38. Scrisorile trimise lui de către mama sa nu întotdeauna ajungeau la el. În sprijinul acestei declaraţii, reclamantul a trimis Curţii o chitanţă a unei scrisori recomandate cu aviz de primire, expediată lui de către mama sa la 1 octombrie 2003, care nu a ajuns la el niciodată.", "(b)\tDeclaraţiile Guvernului", "39. Conform articolului 18 al Legii cu privire la arestarea preventivă, persoanele deţinute necesitau autorizare scrisă de la autoritatea responsabilă de cauzele lor pentru a putea coresponda cu familiile lor. Reclamantul nu avea o autorizare de a coresponda sau a comunica prin telefon cu rudele sale din pricina gravităţii infracţiunii de care era învinuit şi în interesele justiţiei.", "4.\tPretinsa ingerinţă în dreptul reclamantului de a avea întrevederi cu soţia şi fiica sa", "(a)\tDeclaraţiile reclamantului", "40. Reclamantul, de asemenea, declară că a fost împiedicat să-şi vadă soţia şi fiica şi că el nu putea comunica prin telefon cu ele.", "41. La 30 iunie 2003, reclamantul împreună cu alţi deţinuţi din celulă au depus o plângere Procurorului General, în care reclamantul s-a plâns inter alia de interdicţia de a primi vizite, inclusiv de lungă durată, de la familia sa şi de la alte persoane. Deţinuţii au cerut Procurorului General să indice administraţiei închisorii să le permită întrevederi de lungă durată, convorbiri telefonice şi alte tipuri de contacte cu rudele lor.", "42. La 7 iulie 2003, Procuratura Generală a informat reclamantul că plângerea sa a fost transmisă Procuraturii municipale Chişinău.", "43. La 25 august 2003, reclamantul şi deţinuţii din celula sa au scris o nouă scrisoare Procuraturii Generale, plângându-se de lipsa răspunsului din partea Procuraturii municipale Chişinău la scrisoarea lor. Deţinuţii au repetat plângerile lor cu privire la interdicţia de a avea întrevederi cu rudele şi de a avea convorbiri telefonice cu ele şi s-au plâns de pretinsa violare a articolului 3 al Convenţiei.", "44. La 28 august 2003, reclamantul a primit o scrisoare din partea Procuraturii municipale Chişinău, care data din 9 august 2003, prin care plângerile sale cu privire la interdicţia întrevederilor au fost respinse. În special, scrisoarea prevedea: „...toate drepturile persoanelor arestate preventiv sunt prevăzute în articolului 16 al Legii cu privire la arestarea preventivă. Astfel de drepturi ca convorbirile telefonice şi întrevederile de lungă sau scurtă durată din partea rudelor sau a altor persoane nu sunt prevăzute în această lege. Faptul că aceste drepturi nu sunt expres interzise nu înseamnă că ele sunt garantate.”", "45. La 1 septembrie 2003, reclamantul şi deţinuţii din celula sa au contestat refuzul procurorului din 9 august 2003 la Judecătoria Rîşcani. Bazându-se pe articolul 8 al Convenţiei şi pe legislaţia naţională, ei s-au plâns de refuzul administraţiei închisorii şi ale procurorului de a asigura dreptul lor de a avea întrevederi, inclusiv de lungă durată, cu rudele lor, convorbiri telefonice şi alte tipuri de contacte cu rudele şi cu alte persoane. Ei au solicitat instanţei să oblige procurorul să soluţioneze problema lor. De asemenea, ei au cerut instanţei să examineze cauza în prezenţa lor.", "46. La 11 septembrie 2003, Procuratura Generală a scris reclamantului o scrisoare în care a respins plângerile.", "47. La 3 noiembrie 2003, reclamantul şi deţinuţii din celula sa au depus o cerere suplimentară la Judecătoria Rîşcani cerând examinarea cererii lor din 1 septembrie 2003. Ei au susţinut că, în conformitate cu Codul de procedură penală, instanţa era obligată să examineze cererea lor în termen de zece zile de la primirea acesteia. Omisiunea instanţei de a respecta acest termen a constituit o încălcare a dreptului lor la un recurs efectiv în sensul articolului 13 al Convenţiei.", "48. Între timp, la 23 octombrie 2003, judecătorul V.M. de la Judecătoria Rîşcani a examinat cererea reclamantului şi a deţinuţilor din celula sa din 1 septembrie 2003 în absenţa lor şi a respins-o. Instanţa a considerat că cererea avea un caracter general şi nu se referea la evenimente specifice. Instanţa a emis o hotărâre cu numărul 13-69/03, care data din 23 octombrie 2003.", "49. La aceeaşi dată, acelaşi judecător de la Judecătoria Rîşcani a examinat o cerere a altor deţinuţi de la închisoarea din localitatea Cricova cu privire la pretinse abuzuri din partea poliţiei în timpul unei răscoale din închisoare şi a respins-o. Hotărârea instanţei avea acelaşi număr şi aceeaşi dată ca şi hotărârea în privinţa reclamantului şi a deţinuţilor din celula sa.", "50. La 29 ianuarie 2004, Judecătoria Rîşcani a informat reclamantul şi deţinuţii din celula sa că cererea lor a fost respinsă la 23 octombrie 2003.", "51. La 4 martie 2004, reclamantul şi deţinuţii din celula sa au scris o scrisoare Judecătoriei Rîşcani cerând o copie a hotărârii sale din 23 octombrie 2003.", "52. La 10 martie 2004, reclamantul şi deţinuţii din celula sa au contestat cu recurs hotărârea din 23 octombrie 2003 la Curtea de Apel Chişinău. În recursul lor, ei au indicat inter alia că Judecătoria Rîşcani a examinat cauza lor în absenţa lor şi că nici măcar nu le-a transmis o copie a hotărârii sale.", "53. La 26 martie 2004, Judecătoria Rîşcani a trimis reclamantului şi deţinuţilor din celula sa o copie a hotărârii sale din 23 octombrie 2003, care se referea la răscoala din închisoarea din localitatea Cricova.", "54. La 14 aprilie 2004, reclamantul şi deţinuţii din celula sa au trimis o nouă scrisoare Judecătoriei Rîşcani, informând-o că hotărârea trimisă lor la 26 martie 2004 nu se referea la cauza lor şi au cerut o copie a hotărârii lor. Curtea nu dispune de informaţii dacă reclamantul şi deţinuţii din celula sa au primit un răspuns la această scrisoare.", "55. La 28 iunie 2004, Curtea de Apel Chişinău a examinat recursul reclamantului la hotărârea Judecătoriei Rîşcani şi l-a respins printr-o decizie irevocabilă. În decizia sa, Curtea de Apel a indicat că reclamantul şi avocatul său au fost prezenţi la şedinţă. Totuşi, partea de drept şi cea de fapt se refereau la răscoala din închisoarea din localitatea Cricova şi nu aveau nicio legătură cu cauza reclamantului.", "(b)\tDeclaraţiile Guvernului cu privire la fapte", "56. Guvernul a declarat că, în conformitate cu articolul 19 al Legii cu privire la arestarea preventivă, o persoană deţinută necesita o autorizare scrisă de la organul de urmărire penală responsabil de cauza sa pentru a putea avea întrevederi cu familia sa sau cu alte persoane.", "57. El pretinde că reclamantul nu neagă că el a avut întrevederi cu mama sa la 30 mai 2003, 12 noiembrie 2003 şi 12 decembrie 2003.", "II.\tMATERIALE NECONVENŢIONALE RELEVANTE", "1. Acte ale Comitetului European pentru prevenirea torturii şi tratamentelor sau pedepselor inumane sau degradante (CPT)", "58. Părţile relevante ale raportului CPT în urma vizitei efectuate în Republica Moldova între 11 şi 21 octombrie 1998 sunt următoarele:", "„77. Deţinuţii erau cazaţi cu precădere în cinci blocuri. În blocurile I, II şi VII erau deţinuţi, în special, arestaţii preventiv. Minorii de sex masculin erau deţinuţi într-o secţie a blocului III, al cărui subsol era rezervat deţinuţilor în tranzit. Femeile dispuneau de un loc de detenţie distinct, localizat în blocul V. Condamnaţii erau repartizaţi în diverse blocuri, cu excepţia locurilor de detenţie a detaşamentului de condamnaţi muncitori, situate în blocul VIII. Trebuie, de asemenea, de remarcat că toţi condamnaţii la închisoare pe viaţă erau cazaţi în subsolul blocului II.", "...", "80. Dimpotrivă, în toate celelalte blocuri de detenţie, condiţiile de trai ale majorităţii deţinuţilor din penitenciar lăsau mult de dorit. În majoritatea celulelor, spaţiul locativ pentru un deţinut era mult sub norma minimă fixată, iar supraaglomerarea atinsese un nivel intolerabil. Astfel, de exemplu, în blocurile I şi II, până la 16 persoane erau cazate în celule de 24 m², 24 persoane trebuiau să convieţuiască într-o celulă de 32 m², iar 29 persoane trebuiau să împartă o celulă de 52 m². În secţia pentru minori din blocul III, 12 tineri erau plasaţi într-o celulă de 21 de m² şi 16 într-o celulă de 23 m². Suplimentar, delegaţia a mai observat că în celulele de 8-9 m² erau până la patru persoane.", "În afară de aceasta, în aceste celule, accesul la lumina naturală era foarte limitat, iluminarea artificială era mediocră, iar aerul era poluat şi umed. Pentru deţinuţii aflaţi încă sub anchetă (adică mai mult de 700 de deţinuţi), situaţia era şi mai gravă, celulele lor fiind aproape private de accesul la lumina zilei din cauza jaluzelelor metalice exterioare groase ce acopereau ferestrele. În realitate, echiparea era redusă la elementar, limitându-se la paturi metalice sau la saltele suprapuse, extrem de rudimentare şi în stare proastă, la o masă şi la una sau două laviţe. Mai mult, în multe celule, paturile nu erau în număr suficient şi deţinuţii erau nevoiţi să le împartă sau să doarmă în schimburi. De asemenea, paturile erau în stare proastă; stocurile de saltele foarte modeste, cuverturile şi aşternuturile nu erau suficiente şi mulţi deţinuţi fără familie sau resurse dormeau chiar pe somieră.", "Celulele erau echipate cu un colţ sanitar, un veritabil focar de infecţie. Veceul de tip asiatic, având în partea de sus un robinet, ce servea în acelaşi timp şi ca scurgere de apă şi ca sursă de apă pentru spălare. În plus, acest spaţiu era doar parţial despărţit de un perete lateral mai jos de un metru înălţime, ceea ce nu permitea păstrarea adecvată a intimităţii.", "Starea întreţinerii şi a curăţeniei celulelor, în ansamblu, erau la fel de îngrijorătoare. Mai mult, multe celule erau infectate cu gândaci de bucătărie şi alte insecte, iar unii deţinuţi s-au plâns de prezenţa rozătoarelor.", "Rezumând, condiţiile de viaţă şi de igienă ale marii majorităţi a deţinuţilor din penitenciar erau execrabile şi, mai ales, constituiau un risc major pentru sănătate.", "81. Cele trei celule de tranzit din blocul III merită o atenţie deosebită. Situaţia în ceea ce priveşte spaţiul de trai în aceste celule era fără nici o îndoială cea mai proastă dintre toate cele inspectate. Până la 18 deţinuţi erau înghesuiţi în celule de 18 metri. Jumătate din suprafaţa acestora era ocupată de o platformă de lemn cu două nivele (fără saltele şi cuverturi), acoperind completamente fereastra. În plus, iluminarea artificială era mediocră, iar atmosfera înăduşitoare. Restul suprafeţei celulei era ocupat de bunurile deţinuţilor şi un veceu asiatic, deţinuţii neavând altă opţiune decât să se înghesuie pe cele două niveluri ale platformei. Câţiva deţinuţi erau cazaţi în aceste condiţii intolerabile de trei-patru luni.", "82. În ceea ce priveşte posibilitatea deţinuţilor de a se spăla, ei aveau în principiu acces săptămânal la sălile de duş. Totuşi, numărul de duşuri era evident insuficient pentru populaţia masculină (23 de duşuri pentru aproximativ 1,400 deţinuţi, cu atât mai mult cu cât funcţionarea acestora era nesigură). În plus, deţinuţii care nu puteau să primească produse de igienă de primă necesitate de la apropiaţii lor erau totalmente privaţi de aceasta, din cauza lipsei de săpun şi de prosoape în închisoare.", "83. Condiţiile materiale descrise mai sus erau agravate şi printr-un alt inconvenient considerabil. Deţinuţii suportau în permanenţă în timpul zilei o muzică tare şi repetitivă, difuzată prin difuzoarele din curte, de la 6 dimineaţa până la 10 seara. Această măsură avea drept scop ca diferitele categorii de deţinuţi să nu aibă contacte între ei. Numeroşi deţinuţi s-au plâns de această situaţie şi delegaţia însăşi a putut să constate efectele negative pe care aceasta o provoca. Astfel, în anumite celule era practic imposibil de a conversa.", "...", "98. Personalul serviciului sanitar al Penitenciarului nr. 3 era constituit din nouă medici angajaţi cu zi de muncă deplină, asistaţi de 7 felceri infirmieri şi un psiholog. Printre cei nouă medici se găseau: un medic responsabil de serviciul medical penitenciar, doi terapeuţi, doi pneumologi, un psihiatru, un dermatolog, un radiolog şi un dentist. Pe lângă consultarea ambulatorie, această echipă era responsabilă, de asemenea, de o infirmerie cu o capacitate de aproximativ 70 de paturi, în care se aflau în realitate circa 200 de bolnavi, majoritatea suferind de tuberculoză.", "Numărul de medici poate fi cu greu considerat suficient. Cu toate acestea, nu este cazul felcerilor şi infirmierilor.”", "59. Părţile relevante ale raportului CPT în urma vizitei efectuate în Republica Moldova între 10 şi 22 iunie 2001 sunt următoarele:", "„69. Instituţiile penitenciare vizitate erau grav afectate de conjunctura economică a ţării. Cifra limită a bugetului prevăzut pentru Departamentul Instituţiilor Penitenciare a fost fixată de legea bugetului pentru anul 2001 la 48,7 milioane lei (aproximativ 4.2 milioane Euro) sau 38,9% din finanţarea necesară pentru un an. În consecinţă, condamnaţii se aflau din toate punctele de vedere într-o mizerie totală. Astfel, suma prevăzută pentru alimentarea pentru o zi a unui deţinut constituie 2,16 lei sau doar 38,8% din norma stabilită de legislaţia în vigoare. Instituţiile penitenciare suportau, de asemenea, deconectări de lumină electrică, de apă, încălzire, fără să mai luăm în consideraţie şi lipsa posibilităţii de aprovizionare cu medicamentele necesare pentru tratamentul deţinuţilor bolnavi.", "În scrisoarea din 5 noiembrie 2001, autorităţile moldoveneşti vorbesc despre eforturile depuse de la începutul lui 2001 de către Departamentul Instituţiilor Penitenciare pentru a obţine ajutoare umanitare de la organismele internaţionale şi de la persoanele fizice, în scopul rezolvării celor mai stringente probleme ale sistemului penitenciar (astfel s-au obţinut 2.3 milioane lei).", "CPT recunoaşte eforturile lăudabile făcute de administraţia penitenciarelor moldoveneşti, care sunt demne de susţinere. Totuşi, Comitetul a reamintit de câteva ori că viaţa reclamă cerinţe fundamentale, care trebuie, în orice circumstanţe, chiar şi într-o conjunctură economică gravă, să fie asigurate de stat persoanelor aflate în grija sa. Nimic şi niciodată nu va dispensa statul de această responsabilitate.", "În consecinţă, CPT face apel la autorităţile moldoveneşti, la cel mai înalt nivel politic, pentru ca acestea să purceadă imediat la luarea măsurilor necesare, pentru ca toate instituţiile penitenciare din Moldova să corespundă cerinţelor fundamentale de viaţă a deţinuţilor.", "...", "78. Descrierea Închisorii nr. 3 din Chişinău, făcută în paragraful 77 al raportului privitor la vizita din 1998, rămâne valabilă. După cum s-a menţionat mai sus, în această instituţie era o supraaglomerare severă: 1892 (îndeosebi arestaţi preventiv) – dintre care 127 femei şi 122 minori – pentru 1480 de locuri.", "82. Din acest punct de vedere, vizita de inspecţie la Închisoarea nr. 3 din Chişinău a constatat evoluţiile pozitive, pe care CPT le salută. În special este binevenită demontarea jaluzelelor, care astupau ferestrele celulelor ce dau spre interiorul localului. De asemenea, era prevăzută înlocuirea jaluzelelor de la ferestrele celulelor ce dau în stradă printr-un alt dispozitiv, lăsând să pătrundă suficientă lumină naturală.", "...", "...Au fost efectuate reparaţii capitale la sistemul de încălzire, şi anume, instalarea unui nou cazan, instalaţiile centrale de duş ale închisorii au fost complet renovate (trei săli de duş funcţionau şi una se repara) cu contribuţia foştilor deţinuţi şi a familiilor deţinuţilor. Acest lucru permite în prezent de a le asigura bărbaţilor deţinuţi un duş cu apă caldă o dată la zece zile. Mai mult, în anumite blocuri, au fost finisate lucrările de refacere a sistemului electric şi de vopsire a coridoarelor. De asemenea, erau în curs de refacere şi câteva celule.", "Cu toate acestea, condiţiile execrabile de viaţă şi igienă în interiorul celulelor din blocurile I, II şi III, inclusiv celulele de tranzit, descrise în paragrafele 80 şi 81 ale raportului precedent, nu s-au schimbat (cu excepţia accesului la lumina naturală). Mai mult chiar, supraaglomerarea acută în aceste încăperi depăşea orice limite. Câteva celule vizitate, care erau corespunzător echipate şi amenajate, demonstrau efortul deţinuţilor care au putut să-şi procure necesarul cu ajutorul familiilor lor.", "...", "87. Absenţa programelor de activităţi organizate era o caracteristică comună a instituţiilor vizitate. Aceasta se explica, cu siguranţă, printr-o conjunctură economică şi suprapopulare, dar şi printr-o legislaţie restrictivă aplicată categoriilor de deţinuţi încarceraţi acolo. Rata populaţiei încarcerate care avea de lucru era infimă: la Bender şi Chişinău, aproximativ şaizeci şi douăzeci şi şapte la Cahul. Majoritatea acestora erau parte a forţei de muncă folosită pentru îndeplinirea diverselor necesităţi ale închisorilor. Alte forme de activităţi erau aproape inexistente. Este de menţionat totuşi, că în Închisoarea nr. 3 au fost întreprinse eforturi ca rezultat al recomandărilor CPT. Astfel, terenurile de plimbare au fost amenajate cu un modest echipament sportiv. În acest domeniu, iniţiativele direcţiei privind dotarea pe cât e posibil a celor 2 săli de sport merită, în mod special, să fie susţinute. În plus, a fost ameliorat regimul de detenţie a minorilor: a fost deschisă o sală video şi inaugurate câteva tipuri de activităţi, cum ar fi muzică, cântat, discuţii/dezbateri în grupuri. Totuşi, aceste încercări incipiente de a corespunde necesităţilor persoanelor tinere rămân un exemplu izolat. În celelalte instituţii, aceştia erau abandonaţi în voia sorţii.", "...", "92. Următoarea vizită la Închisoarea nr. 3 a evidenţiat că comparativ cu 1998 (a se vedea paragrafului 98 al raportului) situaţia cu privire la personalul pentru îngrijirea sănătăţii s-a deteriorat. Astfel, numărul infirmierelor a scăzut (de la unsprezece la opt), în plus, două din aceste posturi erau vacante. Numărul medicilor şi al felcerilor a rămas acelaşi, respectiv de 9,5 şi 7, însă postul de medic-şef era vacant. O astfel de echipă nu este suficientă pentru a satisface nevoile a aproximativ 2000 de deţinuţi, un număr important din care se aflau în infirmerie (149), în special, în ceea ce priveşte personalul de îngrijire (felceri şi infirmieri). De aceea, nu ar putea să surprindă numărul plângerilor, în ceea ce priveşte accesul la personalul medical şi îngrijirile medicale.", "...", "95. Aşa precum a fost indicat în remarcile precedente, aprovizionarea cu medicamentele necesare era problematică în instituţiile vizitate. Deţinuţii depindeau, în cea mai mare parte, de familiile lor sau de organizaţiile non-guvernamentale (ex. Farmaciştii fără Frontiere, în Închisoarea nr. 3) pentru a obţine medicamentele necesare...", "98. Din punctul de vedere al confidenţialităţii medicale, în nici una din instituţii examinările medicale şi consultaţiile nu aveau loc în condiţii corespunzătoare. De regulă, totul avea loc în cartierele de detenţie, la uşa celulelor (prin fereastra de intrare), în prezenţa gardienilor. În cazul apariţiei necesităţii îngrijirii în sala de consultaţii, gardienii erau, de asemenea, prezenţi. Situaţia din aşa-numita sală „de proceduri” a infirmeriei din Închisoarea nr. 3 era în mod deosebit umilitoare. Tratamentele erau administrate printr-o grilă închisă (având o deschizătură de 37 cm²). Pacienţii se aflau în faţa grilei, în prezenţa şi văzul altor deţinuţi şi al personalului, prezentând acea parte a corpului care se cerea, fie că este vorba de un antebraţ, fie de fese.", "99. În afară de aceasta, accesul la un medic/felcer merită să fie revăzut. Delegaţia a observat că în timpul turelor zilnice, felcerii aveau doar un contact minim cu deţinuţii, aflându-se tot timpul în prezenţa gardienilor. S-a dovedit a fi foarte dificil de a transmite cererile de consultaţii care, de altfel, treceau prin mâinile gardienilor. Pe adresa Comitetului au parvenit numeroase plângeri, prin care deţinuţii susţineau că le trebuia prea mult timp pentru a avea acces la îngrijirea medicală şi cu privire la barierele create de gardieni. CPT recomandă remedierea acestei situaţii.", "100. Dacă vorbim despre tuberculoză, mai mulţi indici tind să demonstreze că situaţia, care în 1998 deja trezea nelinişte, se agravează. Spre exemplu, în Închisoarea nr. 3 s-a înregistrat o creştere constantă a numărului de cazuri considerate active (în ianuarie 2000, au fost depistate 54 de cazuri, iar în iunie 2001 - 121). Mai mult, în baza informaţiilor statistice furnizate, de tuberculoză mor circa 42 % din deţinuţii instituţiilor penitenciare.", "121. Referitor la condiţiile de desfăşurare a vizitelor, CPT notează ameliorările din Închisoarea nr. 3 (refacerea camerelor pentru discuţii, pentru vizitele de scurtă durată şi amenajarea camerelor pentru vizitele de lungă durată ale condamnaţilor). Totuşi, spaţiile pentru vizite rămân încă insuficiente, având în vedere capacitatea instituţiei. ... CPT invită autorităţile moldoveneşti să dezvolte, pe cât de repede posibil, infrastructurile destinate vizitelor în instituţiile vizitate.”", "60. În paragraful 87 al raportului său cu privire la vizita în Azerbaidjan, între 24 noiembrie şi 4 decembrie 2002, CPT a recomandat ca autorităţile penitenciare să ofere un minimum de 4 m² pentru un deţinut.", "2. Dreptul intern relevant", "61. Prevederea relevantă din Constituţia Republicii Moldova este următoarea:", "Articolul 30", "„(1) Statul asigură secretul scrisorilor, al telegramelor, al altor trimiteri poştale, al convorbirilor telefonice şi al celorlalte mijloace legale de comunicare.”", "62. Acest principiu a fost restrâns în ceea ce priveşte deţinuţii. Prevederi specifice cu privire la secretul corespondenţei deţinuţilor au fost stabilite în Codul de executare a sancţiunilor de drept penal.", "63. Prevederile relevante din Codul de executare a sancţiunilor de drept penal sunt următoarele:", "Articolul 14", "„(1) Condamnatul beneficiază de drepturi stabilite de legislaţia de executare a sancţiunilor de drept penal în funcţie de tipul pedepsei şi de restricţia drepturilor impuse condamnatului prin sentinţă a instanţei judecătoreşti.", " (2) Condamnatul are dreptul:", "(c) să dea explicaţii şi să poarte corespondenţă, să adreseze propuneri, cereri şi reclamaţii în limba maternă, iar în caz de necesitate să se folosească de serviciile unui traducător.”", "Articolul 73", "„(1) Condamnatul are dreptul să primească şi să expedieze scrisori şi telegrame într-un număr nelimitat.", "(2) Corespondenţa condamnaţilor, expediată sau primită ... este supusă controlului sau cenzurii. Cererea adresată avocatului parlamentar din partea unei persoane aflate într-un loc de detenţiune nu va fi controlată de administraţia penitenciarului şi va fi trimisă adresantului în decurs de 24 de ore (modificat prin Legea nr. 18-XIV din 14 mai 1998).", " (4) Propunerile, cererile şi reclamaţiile adresate organelor de drept ierarhic superioare se expediază destinatarului în cel mult 3 zile.”", "64. Prevederile relevante ale Legii nr. 1226-XIII cu privire la arestarea preventivă conţin următoarele:", "Articolul 16. Drepturile preveniţilor ", "„(1) Preveniţii au dreptul:", "d) la întrevederi cu apărătorul, precum şi cu rudele şi alte persoane;", "f) să poarte corespondenţă cu rudele şi cu alte persoane, să expedieze plîngeri, cereri şi scrisori autorităţilor publice şi persoanelor cu funcţii de răspundere, în modul prevăzut la art.18;”", "Articolul 18. Corespondenţa. Adresarea plîngerilor, cererilor şi scrisorilor", "„(1) Preveniţii pot coresponda cu rude şi cu alte persoane în baza autorizaţiei scrise a persoanei sau a organului în a cărui procedură se află cauza. Scrisorile scrise sau primite de preveniţi sînt expediate destinatarilor sau sînt înmînate preveniţilor de către administraţia locului de arest preventiv în cel mult 3 zile după depunerea sau primirea lor.”", "65. Prin Legea nr. 206-XV din 29.05.2003, care a intrat în vigoare la 18 iulie 2003, la sfârşitul primei propoziţii au fost adăugate următoarele:", "„care pot limita motivat această corespondenţă în interesul desfăşurării urmăririi penale sau a judecării cauzei, precum şi al securităţii şi al menţinerii bunei ordini în locul de detenţie.”", "66. Prin aceeaşi lege, cuvintele „în cel mult 3 zile” au fost înlocuite cu „în cel mult 24 de ore”.", "Articolul 19", "„(1) Administraţia locului de arest preventiv acordă preveniţilor întrevederi cu rude sau alte persoane cu autorizaţia scrisă a persoanei sau a organului în a cărui procedură se află cauza. De regulă, se acordă o întrevedere pe lună. Durata întrevederii poate fi de la o oră pînă la două ore.”", "ÎN DREPT", "I.\tPRETINSA VIOLARE A ARTICOLULUI 3 AL CONVENŢIEI", "67. Reclamantul s-a plâns, în temeiul articolului 3 al Convenţiei, de condiţiile de detenţie în Izolatorul Anchetei Preliminare nr. 3 al Ministerului Justiţiei. Articolul 3 prevede următoarele:", "„Nimeni nu poate fi supus torturii, nici pedepselor sau tratamentelor inumane ori degradante.”", "A.\tDeclaraţiile părţilor", "68. Reclamantul a susţinut că din cauza supraaglomerării şi a condiţiilor sanitare inadecvate, a lipsei ventilării, încălzirii, posibilităţilor de recreare, îngrijirii sănătăţii şi hranei, condiţiile de detenţie în izolatorul anchetei preliminare au constituit tratament inuman şi degradant pe parcursul primei şi celei de a doua perioade a detenţiei sale.", "69. În sprijinul declaraţiilor sale, reclamantul a trimis Curţii fotografii care ar fi fost făcute în celula numărul 16, unde el a fost deţinut între aprilie şi noiembrie 2003. Fotografiile arată o celulă supraaglomerată cu deţinuţi întinşi pe podele şi sub paturile din metal. Întreaga suprafaţă a podelei este acoperită cu saltele de diferite culori şi cu persoane care dorm pe ele. Se pot vedea de la trei la patru persoane împărţind un pat din metal. Sunt aproximativ 18-20 de persoane în celulă. Pereţii sunt murdari şi par a fi umezi. Datorită lipsei spaţiului de depozitare, celula este plină de funii cu haine şi prosoape agăţate pe ele. Se pare că este cald în celulă deoarece toţi deţinuţii sunt pe jumătate dezgoliţi. Există o fereastră mică care este astupată de bare groase şi jaluzele. Un deţinut are spatele acoperit cu urticarii.", "70. Guvernul a susţinut că reclamantul nu putea să aibă un aparat de fotografiat în închisoare deoarece deţinuţilor le era interzis să aibă aparate de fotografiat. Mai mult, Guvernul a declarat că fotografiile nu puteau fi considerate de Curte ca probă, deoarece în Izolatorul Anchetei Preliminare nr. 3 nu existau locuri de tipul celor arătate în fotografii.", "71. Referindu-se la declaraţiile sale cu privire la fapte, Guvernul consideră că condiţiile de detenţie pe parcursul primei şi celei de a doua perioade de detenţie nu au constituit tratament inuman şi degradant. El a declarat că constatările CPT din rapoartele sale din 1998 şi 2001 (a se vedea paragraful 58 şi 59 de mai sus) nu erau relevante, deoarece situaţia s-a îmbunătăţit ulterior.", "72. În sprijinul declaraţiilor sale, Guvernul a prezentat Curţii o înregistrare video de 12 minute, filmată la o dată nespecificată. Înregistrarea video începe cu imagini ale unei grămezi de cărbune şi lemne. Mai apoi, este arătată camera în care se află cazanul, acesta fiind în funcţiune. Mai târziu, este arătată celula numărul 138 unde se pretinde că a fost deţinut reclamantul. În celulă nu sunt deţinuţi şi ea arată curată. Paturile au saltele pe ele şi nu există funii pe pereţi. Există o chiuvetă şi un veceu care este separat de restul celulei printr-un perete din cărămidă care arată nou şi diferit de restul pereţilor, deoarece nu este pavat. În celulă există un televizor. În înregistrarea video apar imagini ale ţevilor de ventilare aflate în coridor. Înregistrarea video continuă cu prezentarea camerei pentru plimbări. O jumătate de cameră are bare din metal, iar în loc de acoperiş este o plasă din metal şi se poate vedea cerul prin ele. Se pare că aerul proaspăt şi ploaia pătrund prin partea deschisă a acoperişului. În partea camerei care are acoperiş solid există o bicicletă şi nişte greutăţi. Înregistrarea video arată, de asemenea, o cameră de odihnă cu un televizor şi câteva cărţi. Mai apoi înregistrarea continuă cu imagini ale celulei numărul 16, în care se pretinde că a fost deţinut reclamantul. Este posibil de a vedea o chiuvetă cu apa care curge din robinet şi nişte paturi din metal. Înregistrarea video se sfârşeşte cu o imagine a uşii cabinetului medical.", "73. În comentariile sale, reclamantul a obiectat că nu exista o dată indicată pe înregistrarea video prezentată de Guvern. În continuare, el a susţinut că grămezile de cărbune şi lemne nu dovedeau faptul că exista încălzire în închisoare, deoarece în înregistrarea video nu apare niciun calorifer în celule. Dacă ar fi existat calorifere în celule, ele ar fi fost arătate în înregistrarea video. Ţevile de ventilare din coridor nu dovedeau că exista ventilare în celulele în care reclamantul a fost deţinut. Dacă ar fi existat ventilare în acele celule, înregistrarea video ar fi arătat-o. Imaginile arătau cuverturi de diferite culori, ceea ce constituie un indiciu că nu administraţia închisorii a aprovizionat deţinuţii cu ele, ci mai degrabă deţinuţii înşişi le-au adus de acasă. Televizorul din celulă era, de asemenea, proprietatea unui deţinut, şi nu a închisorii. Numărul de paturi din metal confirmă declaraţiile cu privire la supraaglomerare. Era evident că înainte de filmarea înregistrării video, celulele au fost „pregătite”. În celule era o ordine perfectă şi nu existau obiecte sau hrană pe masă. Paturile erau proaspăt făcute şi neatinse, ceea ce nu părea real, deoarece deţinuţii erau mereu în celulă şi ei stăteau în permanenţă pe paturile lor. Reclamantul a declarat că imaginile celulei numărul 16 în înregistrarea video au fost făcute astfel, încât să împiedice persoana care le vizionează să observe asemănarea lor cu imaginile din fotografiile făcute de el. Atunci când a fost filmat veceul, pereţii nu au fost arătaţi şi, astfel, mucegaiul nu a putut fi văzut. Camera sportivă nu putea fi folosită iarna, deoarece era amplasată afară. Persoana care vizionează înregistrarea poate vedea că există foarte puţine cărţi în bibliotecă. Referitor la jaluzelele de la ferestre, reclamantul a declarat că ele au fost, probabil, scoase cu scopul de a filma înregistrarea video. ", "74. În ceea ce priveşte asistenţa medicală acordată reclamantului, Guvernul susţine că reclamantul nu poate să pretindă că este victimă a tratamentului medical insuficient, deoarece în august 2002 el nu a respectat sfatul medicului şi a părăsit spitalul înainte de finalizarea tratamentului. Referindu-se la raportul din 13 mai 2004 (a se vedea paragraful 28 de mai sus), Guvernul a susţinut că lui i-a fost acordată asistenţa medicală numai cu două ocazii, atunci când el a cerut-o şi că el nu s-a infectat cu nicio boală infecţioasă pe parcursul aflării sale în detenţie. Guvernul, de asemenea, a argumentat că el era deţinut într-o celulă cu fumători, deoarece el nu a solicitat să fie mutat într-o altă celulă.", "75. Potrivit reclamantului, el a părăsit spitalul în august 2002, deoarece a fost arestat acolo şi dus direct în locul de detenţie. De asemenea, el a susţinut că, pe parcursul detenţiei sale, a cerut în scris asistenţă medicală de nouă ori, iar lui i-a fost acordată asistenţă medicală doar o singură dată, în coridorul închisorii, în faţa uşii celulei sale. Medicul i-a prescris doar nişte medicamente fără a i le administra. Guvernul, în mod intenţionat, a omis să anexeze la observaţiile sale copii ale cererilor sale scrise de asistenţă medicală. În ceea ce priveşte raportul din 13 mai 2004 (a se vedea paragraful 28 de mai sus), reclamantul a susţinut că el a fost scris la mult timp după ce pretinsele evenimente au avut loc. De asemenea, el a declarat că a cerut în mod verbal să fie transferat într-o celulă cu nefumători, însă în închisoare nu existau celule cu nefumători.", "B.\tAprecierea Curţii", "76. Articolul 3 al Convenţiei consfinţeşte una din valorile fundamentale ale unei societăţi democratice. Acesta interzice, în termeni absoluţi, tortura şi tratamentele sau pedepsele inumane ori degradante indiferent de circumstanţe şi de comportamentul victimei (a se vedea, spre exemplu, Labita v. Italy [GC], nr. 26772/95, § 119, ECHR 2000-IV).", "77. Maltratarea trebuie să atingă un nivel minim de severitate pentru a cădea sub incidenţa articolului 3. Evaluarea acestui nivel minim este, prin natura lucrurilor, relativă; el depinde de toate circumstanţele cauzei, precum ar fi durata maltratării, consecinţele sale fizice şi psihice şi, în unele cazuri, de sexul, vârsta şi starea sănătăţii victimei (a se vedea, printre altele, Ireland v. the United Kingdom, hotărâre din 18 ianuarie 1978, Seria A nr. 25, p. 65, § 162).", "78. Curtea a considerat tratamentul ca fiind „inuman”, deoarece inter alia acesta a fost premeditat, a fost aplicat ore în şir şi a cauzat fie leziuni corporale, fie suferinţe fizice sau psihice intense. Curtea a considerat un tratament ca fiind „degradant”, deoarece el a cauzat victimelor sentimente de frică, îngrijorare şi inferioritate capabile să le umilească şi să le înjosească (a se vedea, de exemplu, Kudla v. Poland [GC], nr. 30210/96, § 92, ECHR 2000-XI). Pentru a determina dacă o anumită formă de tratament este „degradantă” în sensul articolului 3, Curtea va lua în calcul dacă scopul acestui tratament a fost de a umili şi înjosi persoana şi dacă, în ceea ce priveşte consecinţele, acest tratament a afectat negativ personalitatea ei, într-un mod incompatibil cu articolul 3. Chiar şi absenţa unui asemenea scop nu poate exclude categoric o constatare a violării articolului 3 (a se vedea, spre exemplu, Raninen v. Finland, hotărâre din 16 decembrie 1997, Reports of Judgments and Decisions, 1997-VIII, pp. 2821-22, § 55, şi Peers v. Greece, nr. 28524/95, § 74, ECHR 2001-III).", "79. Articolul 3 cere statului să asigure ca persoana să fie deţinută în condiţii care sunt compatibile cu respectarea demnităţii sale umane, ca modul şi metoda de executare a pedepsei să nu cauzeze persoanei suferinţe sau dureri de o intensitate care să depăşească nivelul de suferinţă inerent detenţiei şi, având în vedere exigenţele detenţiei, sănătatea şi integritatea persoanei să fie în mod adecvat asigurate, printre altele, prin acordarea asistenţei medicale necesare (a se vedea, Kudla v. Poland citată mai sus, § 94). Atunci când sunt evaluate condiţiile de detenţie, trebuie luate în consideraţie efectele cumulative ale acestor condiţii, precum şi durata detenţiei (a se vedea Dougoz v. Greece, nr. 40907/98, § 46, ECHR 2001-II şi Kalashnikov v. Russia, nr. 47095/99, § 102, ECHR 2002-VI).", "80. Reclamantul se plânge de condiţiile în care el a fost deţinut în Izolatorul Anchetei Preliminare nr. 3 al Ministerului Justiţiei între 18 octombrie 2002 şi 15 noiembrie 2002, precum şi între 4 aprilie 2003 şi 13 decembrie 2003. Constatările CPT, în special, din rapoartele sale din 1998 şi 2001 (a se vedea paragrafele 58 şi 59 de mai sus), oferă, cel puţin într-o oarecare măsură, o bază credibilă pentru evaluarea condiţiilor în care el a fost deţinut (a se vedea un alt exemplu în care Curtea a luat în consideraţie rapoartele CPT, Kehayov v. Bulgaria, nr. 41035/98, § 66, 18 ianuarie 2005). În timp ce Curtea nu exclude că unele îmbunătăţiri ar fi putut avea loc mai târziu, este puţin probabil ca situaţia să se fi schimbat mult între iunie 2001 şi octombrie 2002, deoarece Guvernul nu a arătat că a existat o creştere a finanţării publice a sistemului penitenciar sau că vreo schimbare semnificativă a politicii statului în acest domeniu ar fi avut loc. Dacă ar fi existat îmbunătăţiri semnificative, Guvernul le-ar fi notat, cu atât mai mult cu cât reclamantul a invocat, în mod expres, în cererea sa rapoartele CPT. ", "81. Curtea notează că părţile au expediat în sprijinul declaraţiilor lor câteva fotografii şi o înregistrare video, care ar fi arătat condiţiile de detenţie din celulele în care a fost deţinut reclamantul. Deoarece este imposibil de a stabili când şi în ce circumstanţe aceste imagini au fost realizate, Curtea nu consideră posibil de a le lua în consideraţie.", "82. Este notat că cele două celule în care reclamantul a fost deţinut măsurau 25 m2 şi 15 m2 (potrivit reclamantului) şi 28.4 m2 şi 19.3 m2 (potrivit Guvernului). Conform informaţiei prezentate de Guvern, care nu a fost contestată de reclamant, celulele erau prevăzute pentru 14 şi, respectiv, 10 deţinuţi. Prin urmare, celulele erau prevăzute să acorde între 1.78 şi 2.02 m2 şi între 1.5 şi 1.93 m2 pentru fiecare deţinut. Curtea consideră că o astfel de suprafaţă nu poate fi considerată ca satisfăcând standardele acceptabile. În această privinţă, ea aminteşte că CPT a menţionat într-un raport elaborat în urma unei vizite întreprinse în Azerbaidjan, între 24 noiembrie şi 4 decembrie 2002, că norma potrivită şi satisfăcătoare pentru detenţie într-o celulă era de 4 m2 pentru un deţinut (a se vedea paragraful 60 de mai sus).", "83. În pofida faptului că celulele în care reclamantul a fost deţinut erau prevăzute pentru un anumit număr de deţinuţi, aşa cum a fost indicat de Guvern, reclamantul a declarat că numărul real al deţinuţilor în prima celulă a fost, în anumite perioade de timp, mai mare de douăzeci şi că, după ce a fost transferat în a doua celulă, el a trebuit să doarmă în schimburi. Guvernul nu a contestat această acuzaţie şi nici nu a prezentat vreo probă care să dovedească contrariul.", "84. În aceste circumstanţe, Curtea nu consideră de o importanţă crucială determinarea numărului exact de deţinuţi din celule pe parcursul perioadelor în cauză. Totuşi, ea este convinsă că celulele erau supraaglomerate, ceea ce ridică în sine o chestiune în temeiul articolului 3 al Convenţiei (a se vedea Kalashnikov v. Russia, citat mai sus, § 97).", "85. În continuare, Curtea notează că Guvernul nu neagă că reclamantul a fost deţinut într-o celulă în care deţinuţilor le era permis să fumeze în celulă. În acelaşi timp, este indisputabil faptul că reclamantul suferea de astm, iar administraţia închisorii cunoştea starea sa, însă nu a întreprins nicio măsură de a-l separa de fumători. În decizia sa cu privire la admisibilitate din 22 martie 2005, Curtea a constatat, cu referire la argumentul Guvernului că reclamantul trebuia să ceară să fie transferat într-o celulă cu nefumători, că acest recurs nu a fost unul efectiv. Prin urmare, Curtea consideră că Guvernul nu şi-a îndeplinit obligaţia de a proteja sănătatea reclamantului, în schimb, a permis ca el să fie expus fumului de ţigară, care era periculos pentru sănătatea sa, în special, deoarece reclamantul era ţinut în celulă douăzeci şi trei de ore pe zi.", "86. Calitatea asistenţei medicale acordată în închisoare, numărul de cereri pentru asistenţă medicală adresate de reclamant şi numărul consultaţiilor medicale de care el a beneficiat sunt disputate de părţi (a se vedea paragrafele 16, 27 şi 28 de mai sus). Totuşi, Curtea notează că declaraţiile reclamantului coincid cu constatările CPT (a se vedea paragrafele 58 şi 59 de mai sus). În observaţiile sale cu privire la admisibilitate, Guvernul a declarat că în registrul închisorii existau înscrieri cu privire la vizitele medicale regulate. Totuşi, el nu a prezentat Curţii o copie a acestui document. În absenţa unor astfel de înscrieri, Curtea nu consideră că a fost dovedit faptul că reclamantul a primit îngrijirile medicale regulate pe care le-a solicitat. Această concluzie este susţinută de faptul că Guvernul a prezentat declaraţii contradictorii cu privire la numărul de cazuri când reclamantul a beneficiat de asistenţă medicală (a se vedea paragraful 28 de mai sus).", "87. Guvernul nu contestă faptul că veceul se afla la o distanţă de 1.5 metri de masa folosită pentru a mânca şi mirosea urât din cauza lipsei produselor de curăţat. Guvernul nu a contestat acuzaţiile că deţinuţii aveau acces la duş doar o dată în cincisprezece zile, că celulele erau infectate cu paraziţi şi că ei erau expuşi la boli infecţioase precum tuberculoza, infecţiile pielii şi ale căilor respiratorii.", "88. În ceea ce priveşte hrana, atât din declaraţiile reclamantului, cât şi din cele ale Guvernului rezultă că deţinuţii nu erau asiguraţi cu proteine suficiente, deoarece carnea, peştele şi produsele lactate nu erau întotdeauna disponibile.", "89. Având în vedere efectele cumulative ale condiţiilor din celulă, lipsa asistenţei medicale depline, expunerea la fumul de ţigară, hrana inadecvată, termenul petrecut în detenţie şi impactul specific pe care aceste condiţii le-ar fi avut asupra sănătăţii reclamantului, Curtea consideră că suferinţele îndurate de reclamant depăşesc nivelul inevitabil inerent detenţiei şi constată că suferinţele care au urmat au depăşit nivelul de severitate în sensul articolului 3 al Convenţiei.", "90. Prin urmare, Curtea constată că condiţiile de detenţie a reclamantului au fost contrare articolului 3 al Convenţiei.", "II.\tPRETINSA VIOLARE A ARTICOLULUI 8 AL CONVENŢIEI", "91. Reclamantul a pretins că administraţia închisorii a interceptat corespondenţa sa cu mama sa şi că el nu a putut avea întrevederi cu soţia şi fiica sa. Articolul 8 al Convenţiei prevede următoarele:", "„1.  Orice persoană are dreptul la respectarea vieţii sale private şi de familie, a domiciliului său şi a corespondenţei sale.", "2. Nu este admis amestecul unei autorităţi publice în executarea acestui drept decât în măsura în care acest amestec este prevăzut de lege şi dacă constituie o măsură care, într-o societate democratică, este necesară pentru securitatea naţională, siguranţa publică, bunăstarea economică a ţării, apărarea ordinii şi prevenirea faptelor penale, protejarea sănătăţii sau a moralei, ori protejarea drepturilor şi libertăţilor altora.”", "", "A. Corespondenţa cu mama sa", "1.\tDeclaraţiile părţilor", "92. Guvernul a declarat că, în conformitate cu articolul 18 al Legii cu privire la arestarea preventivă (a se vedea paragraful 64 de mai sus), un deţinut preventiv poate coresponda cu rudele sale şi cu alte persoane numai în baza autorizaţiei scrise a persoanei sau a organului în a cărui procedură se află cauza sa. Persoana sau organul respectiv pot limita justificat corespondenţa deţinutului în interesul justiţiei sau în interesul securităţii şi al menţinerii ordinii în locul de detenţie. Scrisorile persoanei deţinute preventiv sunt controlate de către administraţia închisorii.", "93. Guvernul consideră că prevederile articolului 18 al Legii cu privire la arestarea preventivă sunt accesibile şi formulate cu suficientă precizie, încât să permită unei persoane să-şi dirijeze comportamentul său într-un mod corespunzător. El aminteşte că reclamantul a lucrat în calitate de procuror şi că, prin urmare, trebuia să fi cunoscut prevederile articolului 18, şi că, în orice caz, el a fost informat despre toate drepturile şi obligaţiile sale prevăzute de Codul de procedură penală.", "94. Reclamantul nu avea autorizaţie să corespondeze cu rudele sale sau cu alte persoane din cauza caracterului social periculos al acţiunilor sale şi în interesele justiţiei.", "95. Guvernul, de asemenea, a declarat că corespondenţa cu mama sa nu a fost singurul mod de a menţine legătura cu lumea exterioară, deoarece el a avut şi întrevederi cu familia sa (a se vedea paragraful 57 de mai sus).", "96. Reclamantul a declarat că administraţia închisorii nu l-a informat nici pe el şi nici pe mama sa cu privire la necesitatea de a depune o cerere pentru a obţine autorizaţia de a coresponda. De asemenea, ea nu a emis o decizie motivată de a restrânge dreptul reclamantului la corespondenţă. Mai mult, în această cauză, interzicerea de a coresponda cu mama sa nu a fost necesară într-o societate democratică.", "2. Aprecierea Curţii   ", "97. O ingerinţă va fi contrară articolului 8, decât dacă ea este „prevăzută de lege”, urmăreşte unul sau mai multe scopuri legitime la care se face referire în paragraful 2 şi este „necesară într-o societate democratică” pentru a atinge acest scop (a se vedea următoarele hotărâri: Silver and Others v. the United Kingdom, 25 martie 1983, Seria A nr. 61, p. 32, § 84; Campbell v. the United Kingdom, 25 martie 1992, Seria A nr. 233, p. 16, § 34; Calogero Diana v. Italy, 15 noiembrie 1996, Reports 1996-V, p. 1775, § 28; Petra v. Romania, 23 septembrie 1998, Reports 1998-VII, p. 2853, § 36).", "98. Expresia „prevăzută de lege” nu presupune doar corespunderea cu legislaţia naţională, dar, de asemenea, se referă la calitatea acelei legislaţii (Halford v. the United Kingdom, hotărâre din 25 iunie 1997, Reports 1997-III, p. 1017, § 49). Curtea aminteşte că legislaţia naţională trebuie să indice cu o claritate rezonabilă scopul şi modalitatea de exercitare a discreţiei relevante acordată autorităţilor publice, pentru a asigura persoanelor nivelul minim de protecţie la care cetăţenii au dreptul, în virtutea principiului preeminenţei dreptului într-o societate democratică (Domenichini v. Italy, hotărâre din 15 noiembrie 1996, Reports 1996-V, p. 1800, § 33).", "99. Este clar că a avut loc „amestecul unei autorităţi publice” în exercitarea dreptului reclamantului la respectarea corespondenţei sale. În declaraţiile sale, Guvernul a făcut referire la articolul 18 al Legii cu privire la arestarea preventivă (a se vedea paragraful 64 de mai sus) ca fiind temeiul legal pentru ingerinţa în corespondenţa reclamantului cu mama sa.", "100. Curtea consideră că această prevedere întruneşte cerinţa cu privire la accesibilitate. Totuşi, acest lucru nu este valabil în ceea ce priveşte cerinţa cu privire la previzibilitate. Această prevedere nu face nicio distincţie între diferitele categorii de persoane cu care deţinuţii ar putea coresponda. La fel, ea nu stabileşte principiile care să reglementeze acordarea sau refuzul de a acorda autorizaţie, cel puţin până la 18 iulie 2003, când această prevedere a fost modificată (a se vedea paragraful 65 de mai sus). Trebuie, de asemenea, notat că prevederea nu specifică perioada de timp pe parcursul căreia restricţia cu privire la corespondenţă ar putea fi aplicată. Nu există nicio menţiune cu privire la posibilitatea de a contesta refuzul de a emite o autorizaţie sau cu privire la autoritatea competentă să examineze o astfel de contestaţie (a se compara cu Calogero Diana v. Italy, citată mai sus, §§ 32-33). ", "101. În lumina consideraţiilor de mai sus, Curtea conchide că articolul 18 al Legii cu privire la arestarea preventivă nu indică, cu o claritate rezonabilă, scopul şi modalitatea de exercitare a discreţiei acordate autorităţilor publice cu privire la restricţiile la corespondenţa deţinuţilor. Rezultă că ingerinţa invocată nu a fost „prevăzută de lege” în sensul articolului 8.", "102. Prin urmare, Curtea constată că a existat o violare a articolului 8 al Convenţiei în ceea ce priveşte dreptul reclamantului de a coresponda cu mama sa.", "B. Întrevederile cu soţia şi fiica sa", "1. Declaraţiile părţilor", "103. În observaţiile sale din 31 mai 2004 cu privire la admisibilitatea şi fondul cererii, Guvernul nu a negat acuzaţia reclamantului potrivit căreia el nu a putut avea întrevederi cu soţia şi fiica sa. El a subliniat doar că, în conformitate cu articolul 19 al Legii cu privire la arestarea preventivă (a se vedea, paragraful 66 de mai sus), pentru a avea întrevederi era necesară o autorizaţie. În observaţiile sale suplimentare cu privire la fondul cauzei din 10 mai 2005, Guvernul a declarat că astfel de întrevederi nu au fost acordate, deoarece soţia reclamantului, în mod formal, nu le-a solicitat. În orice caz, Guvernul a susţinut că, deoarece reclamantul avea dreptul de a avea întrevederi cu mama sa, el avea contact cu lumea din exterior. Atunci când s-a referit la ingerinţa în conformitate cu articolul 19 al Legii cu privire la arestarea preventivă, Guvernul a declarat că ea a fost în conformitate cu legea, a urmărit scopul legitim de a păstra ordinea publică şi a preveni faptele penale şi a fost necesară într-o societate democratică.", "104. Reclamantul a declarat că soţia sa, în mod verbal, a cerut instanţei de fond să-i acorde autorizaţia de a avea întrevederi cu soţul ei, însă instanţa a refuzat. Faptul că reclamantul s-a plâns procurorului, iar mai târziu a iniţiat proceduri în care el a contestat interdicţia cu privire la întrevederi constituie o probă în acest sens. În orice caz, ingerinţa nu a urmărit un scop legitim şi nu a fost necesară într-o societate democratică.", "2. Aprecierea Curţii  ", "105. Orice detenţie, care este legală în conformitate cu articolul 5 al Convenţiei, impune prin însăşi natura sa limite asupra vieţii private şi de familie. Totuşi, este un element esenţial al dreptului deţinutului la viaţa de familie ca administraţia închisorii să-l sprijine în menţinerea contactelor cu familia sa (a se vedea, spre exemplu, Messina v. Italy (nr. 2), nr. 25498/94, § 61, ECHR 2000-X). În acelaşi timp, Curtea recunoaşte că unele măsuri de control asupra contactelor deţinuţilor cu lumea exterioară sunt necesare şi nu sunt în sine incompatibile cu Convenţia (a se vedea, spre exemplu, mutatis mutandis, the Silver and Others v. the United Kingdom, citată mai sus, § 98).", "106. Dată fiind respingerea cererilor adresate de reclamant procuraturii şi instanţelor judecătoreşti naţionale în care el a cerut dreptul de a avea întrevederi cu familia sa (a se vedea paragrafele 41-55 de mai sus), Curtea consideră că a existat o ingerinţă în dreptul reclamantului de a avea întrevederi cu soţia şi fiica sa. Curtea este gata să accepte că ingerinţa a fost bazată pe articolul 19 al Legii cu privire la arestarea preventivă.", "107. Din motive similare celor referitoare la articolul 18 (a se vedea, paragrafele 100-101 de mai sus), Curtea nu consideră că această prevedere respectă cerinţa cu privire la previzibilitate. Prin urmare, ea consideră că articolul 19 al Legii cu privire la arestarea preventivă nu indică cu o claritate rezonabilă scopul şi modalitatea de exercitare a discreţiei conferite autorităţilor publice cu privire la restricţiile la întrevederile deţinuţilor cu familia şi cu alte persoane şi că, prin urmare, ingerinţa invocată nu a fost „prevăzută de lege”.", "108. Prin urmare, Curtea constată că a existat o violare a articolului 8 al Convenţiei în ceea ce priveşte refuzul de a-i permite reclamantului să aibă contacte cu soţia şi fiica sa.", "III. PRETINSA VIOLARE A ARTICOLULUI 13 AL CONVENŢIEI", "109. Reclamantul susţine că el nu a avut un recurs efectiv în faţa autorităţilor naţionale în ceea ce priveşte violările articolelor 3 şi 8 ale Convenţiei şi pretinde existenţa unei violări a articolului 13, care prevede următoarele:", "„Orice persoană, ale cărei drepturi şi libertăţi recunoscute de prezenta Convenţie au fost încălcate, are dreptul să se adreseze efectiv unei instanţe naţionale ....”", "A.\tDeclaraţiile părţilor", "110. Guvernul a contestat faptul că reclamantul nu a avut un recurs efectiv şi s-a referit, din nou, la recursurile care au fost deja declarate inefective de către Curte în decizia sa din 22 martie 2005.", "111. Reclamantul a afirmat poziţia exprimată în observaţiile sale cu privire la admisibilitatea cauzei din 10 septembrie 2004, că nu existau recursuri efective împotriva condiţiilor de detenţie inumane şi degradante din Republica Moldova. ", "B.\tAprecierea Curţii   ", "112. În ceea ce priveşte articolul 13 combinat cu articolul 3, Curtea notează că Guvernul nu a prezentat probe cu privire la existenţa unui recurs intern efectiv (a se vedea decizia cu privire la admisibilitate din 22 martie 2005). Prin urmare, Curtea consideră că nu a fost dovedit faptul că au existat recursuri efective cu privire la pretenţiile reclamantului şi că a existat o violare a articolului 13 al Convenţiei în ceea ce priveşte condiţiile de detenţie a reclamantului.", "113. Referitor la articolul 13 combinat cu articolul 8, Curtea reaminteşte că articolul 13 nu poate fi interpretat ca cerând existenţa unui remediu împotriva legislaţiei naţionale, or, altfel Curtea ar impune Statelor Contractante cerinţa de a încorpora Convenţia (a se vedea Appleby and Others v. the United Kingdom, nr. 44306/98, § 56, ECHR 2003-VI). Prin urmare, deoarece în legislaţia naţională nu există un recurs cu privire la calitatea articolelor 18 şi 19 ale Legii cu privire la arestarea preventivă, pretenţia reclamantului nu este în corespundere cu acest principiu. În aceste circumstanţe, Curtea nu constată existenţa unei violări a articolului 13 al Convenţiei combinat cu articolul 8.", "", "", "IV.\tAPLICAREA ARTICOLULUI 41 AL CONVENŢIEI", "114. Articolul 41 al Convenţiei prevede următoarele:", "„Dacă Curtea declară că a avut loc o violare a Convenţiei sau a protocoalelor sale şi dacă dreptul intern al Înaltelor Părţi Contractante nu permite decât o înlăturare incompletă a consecinţelor acestei violări, Curtea acordă părţii lezate, dacă este cazul, o satisfacţie echitabilă.”", "A.\tPrejudiciu", "115. Reclamantul a solicitat EUR 9,000 cu titlu de prejudiciu moral, din care EUR 5,000 au fost solicitaţi pentru încălcarea dreptului său de a nu fi deţinut în condiţii inumane şi degradante, EUR 2,000 pentru încălcarea dreptului său de a coresponda cu mama sa şi EUR 2,000 pentru încălcarea dreptului său de a avea contacte cu soţia şi fiica sa. Referitor la articolul 13 al Convenţiei, reclamantul a declarat că constatarea unei violări ar constitui o satisfacţie echitabilă suficientă pentru el.", "116. Reclamantul a declarat că condiţiile în care el a fost deţinut i-au cauzat sentimente de frustrare, incertitudine şi nelinişte care nu ar putea fi compensate prin simpla constatare a unei violări. Referindu-se la încălcarea dreptului său de a coresponda cu mama sa, reclamantul a declarat că el, fără îndoială, a suferit un prejudiciu ca rezultat al faptului că nu a putut comunica cu ea despre necesităţile sale referitoare la medicamente şi că era într-un stres continuu, deoarece nu ştia pentru cât timp îi vor ajunge rezervele sale de medicamente. În ceea ce priveşte întrevederile cu soţia şi fiica sa, el risca să-şi piardă familia şi îi era greu să nu-şi vadă singurul copil o perioadă de timp atât de lungă.", "117. Guvernul nu a fost de acord cu sumele pretinse de reclamant. El a susţinut că suma pretinsă pentru violarea articolului 3 al Convenţiei era excesivă. Referitor la sumele pretinse pentru violările articolului 8, el a declarat că constatarea unei violări ar constitui o satisfacţie echitabilă suficientă.", "118. Curtea notează că reclamantul care suferea de astm a fost deţinut timp de nouă luni în celule supraaglomerate împreună cu fumători douăzeci şi trei de ore pe zi, fără îngrijire medicală corespunzătoare, fără hrană corespunzătoare şi în condiţii sanitare necorespunzătoare. Mai mult, deşi era dependent de familia sa în aprovizionarea cu medicamente, el, de asemenea, a fost lipsit de posibilitatea de a coresponda cu mama sa şi de a-şi vedea soţia şi fiica. În astfel de circumstanţe, Curtea consideră că reclamantul, în mod inevitabil, trebuia să fi suferit frustrări, incertitudine şi nelinişte care nu pot fi compensate doar prin simpla constatare a unei violări. Făcând evaluarea sa în bază echitabilă, aşa cum o cere articolul 41 al Convenţiei, Curtea acordă reclamantului suma de EUR 3,000 cu titlu de prejudiciu moral.", "B. Costuri şi cheltuieli", "119. Reclamantul a pretins, de asemenea, EUR 2,940 cu titlu de costuri şi cheltuieli suportate în faţa Curţii.", "120. Guvernul nu a fost de acord cu suma pretinsă, declarând că ea este excesivă. Potrivit Guvernului, suma pretinsă de reclamant este prea mare în lumina salariului mediu lunar din Republica Moldova şi a plăţilor oficiale achitate de stat avocaţilor din oficiu. Guvernul, de asemenea, a contestat numărul de ore prestate de reprezentantul reclamantului lucrând asupra cauzei.", "121. Curtea reaminteşte că pentru ca costurile şi cheltuielile să fie rambursate în temeiul articolului 41, trebuie stabilit faptul dacă ele au fost realmente angajate, necesare şi rezonabile ca mărime (a se vedea, de exemplu, Amihalachioaie v. Moldova, nr. 60115/00, § 47, ECHR 2004...).", "122. În această cauză, luând în consideraţie lista detaliată prezentată de reclamant, criteriile de mai sus şi lucrul efectuat de către avocatul reclamantului, Curtea acordă reclamantului EUR 1,500.", "C. Dobânda de întârziere", "123. Curtea consideră că este corespunzător ca dobânda de întârziere să fie calculată în dependenţă de rata minimă a dobânzii la creditele acordate de Banca Centrală Europeană, la care vor fi adăugate trei procente.", "DIN ACESTE MOTIVE, CURTEA, ÎN UNANIMITATE,", "1. \tHotărăşte că a existat o violare a articolului 3 al Convenţiei;", "", "2. \tHotărăşte că a existat o violare a articolului 8 al Convenţiei în ceea ce priveşte dreptul reclamantului de a coresponda cu mama sa;", "", "3. \tHotărăşte că a existat o violare a articolului 8 al Convenţiei în ceea ce priveşte refuzul de a-i permite reclamantului să aibă contacte cu soţia şi fiica sa;", "", "4. \tHotărăşte că a existat o violare a articolului 13 al Convenţiei combinat cu articolul 3 al Convenţiei;", "", "5. \tHotărăşte că nu a existat o violare a articolului 13 al Convenţiei combinat cu articolul 8 al Convenţiei;", "", "6. \tHotărăşte", "(a)\tcă statul pârât trebuie să plătească reclamantului în termen de trei luni de la data la care hotărârea devine definitivă, în conformitate cu articolul 44 § 2 al Convenţiei, EUR 3,000 (trei mii euro) cu titlu de prejudiciu moral şi EUR 1,500 (o mie cinci sute euro) cu titlu de costuri şi cheltuieli, care să fie convertite în valuta naţională a statului pârât conform ratei aplicabile la data executării hotărârii, plus orice taxă care poate fi percepută;", "(b)\tcă, de la expirarea celor trei luni menţionate mai sus până la executarea hotărârii, urmează să fie plătită o dobândă la sumele de mai sus egală cu rata minimă a dobânzii la creditele acordate de Banca Centrală Europeană pe parcursul perioadei de întârziere, plus trei procente;", "", "7. \tRespinge restul pretenţiilor reclamantului cu privire la satisfacţia echitabilă.", "Redactată în limba engleză şi comunicată în scris la 13 septembrie 2005, în conformitate cu articolul 77 §§ 2 şi 3 al Regulamentului Curţii.", "Michael O’Boyle                                Nicolas Bratza", "    Grefier                                       Preşedinte", "", "", "", " ", "", "", "", "", "", "", "", "", "", "", ""]}