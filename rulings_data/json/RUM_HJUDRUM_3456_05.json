{"file": "RUM_HJUDRUM_3456_05.docx", "doc_type": "HJUDRUM", "doc_lang": "RUM", "case_id": "3456/05", "text_paragraphs": ["", "", "", "Traducerea și permisiunea de republicare au fost oferite sub autoritatea Direcției Generale Agent Guvernamental, Ministerul Justiției al Republicii Moldova (justice.gov.md). Permisiunea de a republica această traducere a fost acordată exclusiv în scopul includerii sale în baza de date HUDOC.", "\t", "The present text and the authorisation to republish were granted under the authority of the Governmental Agent’s General Department from the Ministry of Justice of the Republic of Moldova (justice.gov.md). Permission to re-publish this translation has been granted for the sole purpose of its inclusion in the Court's database HUDOC.", "", "La traduction et l'autorisation de republier ont été accordées sous l'autorité de la Direction générale de l'Agent gouvernemental du Ministère de la Justice de la République de Moldova (justice.gov.md). L'autorisation de republier cette traduction a été accordée dans le seul but de son inclusion dans la base de données HUDOC de la Cour.", "", " ", "SECŢIA A PATRA", "", "", "", "", "CAUZA ŞARBAN c. MOLDOVEI", "", "(Cererea nr. 3456/05)", "", "", "", "", "HOTĂRÂRE", "", "", "STRASBOURG", "", "4 octombrie 2005", "", "", "", "DEFINITIVĂ", "", "04/01/2006", "", "Această hotărâre poate fi subiect al revizuirii editoriale.", "\nÎn cauza Şarban c. Moldovei, ", "Curtea Europeană a Drepturilor Omului (Secţia a Patra), în Camera compusă din:", "\tSir\tNicolas Bratza, Preşedinte,\nDl\tJ. Casadevall,\nDl\tM. Pellonpää,\nDl\tR. Maruste,", "\tDl\tS. Pavlovschi,", "Dl      J. Borrego Borrego,\nDl\tJ. Šikuta, judecători,", "şi dl M. O’Boyle, Grefier al Secţiei,", "Deliberând la 13 septembrie 2005 în şedinţă închisă, ", "Pronunţă următoarea hotărâre, care a fost adoptată la această dată:  ", "PROCEDURA", "1. La originea cauzei se află cererea (nr. 3456/05) depusă împotriva Republicii Moldova la Curte, în conformitate cu prevederile articolului 34 al Convenţiei pentru Apărarea Drepturilor Omului şi a Libertăţilor Fundamentale („Convenţia”), de către un cetăţean al Republicii Moldova, dl Vladimir Şarban („reclamant”), la 19 ianuarie 2005.", "2. Reclamantul a fost reprezentat de către dl A. Tănase, avocat din Chişinău. Guvernul Republicii Moldova („Guvernul”) a fost reprezentat de către Agentul său, dl V. Pârlog.", "3. În cererea sa, reclamantul s-a plâns de arestarea sa preventivă şi diferite pretinse  încălcări în legătură cu aceasta: violarea articolului 3 (lipsa accesului la asistenţă medicală); a articolului 5 § 3 (motive insuficiente invocate de instanţele judecătoreşti la aplicarea arestului preventiv şi hotărâri luate de un judecător fără competenţă de a ordona eliberarea sa); a articolului 5 § 4 (durata perioadei de timp pentru a răspunde unei cereri habeas corpus şi refuzul de a audia un martor); precum şi a articolului 8 ale Convenţiei (confidenţialitatea comunicărilor cu avocatul său). ", "4. Cererea a fost repartizată Secţiei a Patra a Curţii. La 1 februarie 2005, o Cameră a acelei Secţii a decis să comunice cererea Guvernului. În conformitate cu prevederile articolului 29 § 3 al Convenţiei, s-a decis ca fondul cererii să fie examinat concomitent cu admisibilitatea sa.  ", "5. Într-o scrisoare din 19 ianuarie 2005, reclamantul, de asemenea, a cerut aplicarea articolului 39 al Regulamentului Curţii, solicitând eliberarea sa imediată din arestul preventiv, în vederea urmării unui tratament medical. La 23 februarie 2005, el şi-a retras această cerere după ce i s-a permis accesul la medicul său şi la soţia sa. În observaţiile sale din 15 aprilie 2005, reclamantul a informat Curtea despre retragerea pretenţiei sale în temeiul articolului 5 § 4 al Convenţiei referitoare la refuzul instanţelor de judecată de a audia un martor, precum şi a unei părţi din pretenţia sa, în temeiul articolului 8 al Convenţiei, referitoare la pretinsa interceptare a convorbirilor sale telefonice cu avocatul său.", "ÎN FAPT", "I.\tCIRCUMSTANŢELE CAUZEI", "6. Reclamantul s-a născut în anul 1957 şi locuieşte în Chişinău. El a deţinut funcţia de secretar al Consiliului municipal Chişinău.", "A.\tArestarea preventivă a reclamantului", "7. La 8 octombrie 2004, Procuratura Generală a iniţiat urmărirea penală împotriva reclamantului pentru pretinsa infracţiune de abuz de putere prevăzută de articolul 327 § 2 al Codului penal, în legătură cu cumpărarea a 40 de ambulanţe de către Primăria Chişinău. ", "8. La 12 noiembrie 2004, reclamantul a fost arestat de către ofiţerul G.G. de la Centrul pentru Combaterea Crimelor Economice şi a Corupţiei (CCCEC). La 15 noiembrie 2004, Judecătoria Buiucani a emis un mandat de arest al reclamantului pe un termen de 10 zile. Motivele invocate de către instanţa de judecată la eliberarea mandatului de arest au fost următoarele: ", "„Dosarul penal a fost deschis în conformitate cu legislaţia în vigoare. [Reclamantul] este bănuit de comiterea unei infracţiuni grave pentru care legea prevede pedeapsa cu închisoare pe un termen mai mare de doi ani; probele prezentate instanţei de judecată au fost obţinute legal; izolarea bănuitului de societate este necesară; el ar putea să se ascundă de organul de urmărire penală sau de instanţă; el ar putea să împiedice stabilirea adevărului în procesul penal ori să săvârşească alte infracţiuni”.", "9. La 18 noiembrie 2004, Curtea de Apel Chişinău a casat parţial această încheiere şi a adoptat o nouă hotărâre, prin care a ordonat arestul la domiciliu al reclamantului. Instanţa judecătorească a constatat următoarele:", "„Instanţa [ierarhic] inferioară nu a comis erori procedurale, dar luând în consideraţie că [reclamantul] are domiciliu permanent, nu a comis alte infracţiuni, este bolnav şi necesită tratament în condiţii de neizolare de societate, şi nu există o informaţie concretă despre probabilitatea ca el să se ascundă de organul de urmărire penală, [instanţa] consideră că în această cauză desfăşurarea normală a urmăririi penale va fi asigurată dacă învinuitul este supus măsurii preventive de arest la domiciliu. [Instanţa], de asemenea, notează că dosarul penal a fost deschis la 8 octombrie 2004, iar la 13 şi 16 noiembrie 2004 reclamantul a fost citat de către [organul de urmărire penală] în calitate de martor, dar la 12 noiembrie 2004 el a fost arestat, şi nu au fost prezentate circumstanţe noi care să justifice detenţia sa. Mai mult, este necesar de luat în consideraţie prezumţia de nevinovăţie, garantată de articolul 8 al Codului de procedură penală, şi că infracţiunea de care este învinuit reclamantul se pedepseşte şi prin aplicarea unei amenzi”.", "10. La 19 noiembrie 2004, reclamantul a fost din nou arestat fiind bănuit de comiterea infracţiunii de depăşire a atribuţiilor de serviciu în exercitarea funcţiei publice, contrar articolului 328 § 1 al Codului penal, în legătură cu aceeaşi cumpărare a ambulanţelor, la care s-a făcut referire în paragraful 7 de mai sus. Motivul invocat pentru arest a fost că  „martori oculari pot să declare că această persoană a comis o crimă”. ", "11. La 22 noiembrie 2004, preşedintele Judecătoriei Buiucani a emis un mandat de arest pe numele reclamantului pe un termen de 10 zile. Motivele invocate de către instanţa de judecată pentru emiterea mandatului au fost următoarele:", "„[reclamantul] este bănuit de comiterea unei infracţiuni grave, pentru care legea prevede o pedeapsă cu închisoarea pe un termen mai mare de doi ani; probele prezentate instanţei de judecată au fost obţinute legal; izolarea bănuitului de societate este necesară; el ar putea să se ascundă de organul de urmărire penală sau de instanţă; el ar putea să împiedice stabilirea adevărului în procesul penal ori să săvârşească alte infracţiuni”.", "12. Reclamantul a prezentat argumente împotriva necesităţii de aplicare a măsurii arestării preventive, invocând starea rea a sănătăţii sale. El a făcut referire la fapte concrete, cum ar fi că încă de la primul său arest, el niciodată nu a împiedicat, în nici un fel, urmărirea penală şi s-a prezentat în faţa autorităţilor ori de câte ori a fost citat. Comportamentul său pe parcursul desfăşurării urmăririi penale a fost întotdeauna ireproşabil. Familia şi bunurile sale sunt în Republica Moldova, neavând nimic în străinătate, iar câteva ziare sunt gata să garanteze libertatea sa în conformitate cu prevederile Codului de procedură penală. Reclamantul a fost gata să predea paşaportul său ca o garanţie că el nu va părăsi ţara. ", "13. La 25 noiembrie 2004, Curtea de Apel Chişinău a menţinut încheierea Judecătoriei Buiucani din 22 noiembrie 2004. Instanţa nu a prezentat nici un motiv specific pentru decizia sa, ci numai a confirmat legalitatea deciziei instanţei judecătoreşti ierarhic inferioare.", "14. La 26 noiembrie 2004, preşedintele Judecătoriei Buiucani a prelungit mandatul de arest al reclamantului pentru încă 30 de zile, până la 29 decembrie 2004. Instanţa a motivat că detenţia era necesară, deoarece:", "„[reclamantul] este bănuit de comiterea unei infracţiuni grave; există riscul ca el să exercite presiuni asupra martorilor sau să se ascundă de organul de urmărire penală; şi există în continuare necesitatea de a-l izola de societate”.", "15. La 2 decembrie 2004, Curtea de Apel Chişinău a respins recursul reclamantului, fără a invoca nici un argument nou.", "16. La 14 decembrie 2004, preşedintele Judecătoriei Buiucani a respins cererea habeas corpus depusă de reclamant, pe motiv că:", "„în conformitate cu dosarul penal, [reclamantul] este învinuit de comiterea unei infracţiuni mai puţin grave, pentru care legea prevede o pedeapsă privativă de libertate pe un termen mai mare de doi ani”.", "17. La 20 decembrie 2004, Curtea de Apel Chişinău a respins recursul reclamantului împotriva încheierii din 14 decembrie 2004.", "18. Tot la 20 decembrie 2004 G.G., anchetatorul care l-a arestat pe reclamant şi care era responsabil de cauza penală, începând cu 10 septembrie 2004, a făcut o declaraţie în timpul unei conferinţe de presă. În principal, el a declarat că dosarul intentat împotriva dlui Urecheanu şi a altor învinuiţi în „dosarul ambulanţelor” a fost fabricat din motive politice pentru eliminarea oponenţilor politici. În conformitate cu declaraţiile lui G.G., nu exista nimic în dosar, care să justifice iniţierea urmăririi penale sau arestul reclamantului.", "19. La 21 decembrie 2004, urmărirea penală s-a sfârşit, iar dosarul penal a fost transmis spre examinare Judecătoriei Centru. Conform legislaţiei naţionale, nu a mai fost necesară prelungirea arestului preventiv după aceasta şi reclamantul a rămas în arest până la pronunţarea unei hotărâri judecătoreşti irevocabile, favorabilă lui sau a unei hotărâri judecătoreşti care să pună capăt detenţiei sale.", "20. La 13 ianuarie 2005, în timpul primei şedinţe asupra fondului cauzei penale, reclamantul a prezentat o nouă cerere habeas corpus şi şi-a exprimat disponibilitatea de a prezenta noi garanţii că nu se va ascunde de organul de urmărire penală sau instanţă. El şi-a fondat cererea inter alia pe înrăutăţirea stării sănătăţii sale şi pe declaraţiile făcute de anchetatorul G.G. la 20 decembrie 2004. La cererea procurorului, instanţa a amânat şedinţa până la 20 ianuarie 2005 pentru a decide asupra conexării cauzei reclamantului cu cele ale celorlalţi inculpaţi.", "21. La 20 ianuarie 2005, instanţa de judecată a admis cererea procurorului de conexare a cauzei reclamantului cu alte trei cauze penale ale persoanelor care au lucrat în cadrul Primăriei Chişinău. Ca răspuns la cererea habeas corpus a reclamantului, instanţa a decis că instanţa de judecată care va examina cauzele penale conexate, va decide dacă continuarea detenţiei era necesară. Reclamantul s-a plâns de omisiunea instanţei de judecată de a răspunde corespunzător la cererea sa. ", "22. La 27 ianuarie 2005, şedinţa de judecată a fost amânată.", "23. La 2 februarie 2005, instanţa de judecată a respins, printr-o încheiere definitivă, cererea reclamantului habeas corpus, declarând următoarele:", "„[reclamantul a fost arestat] deoarece el este bănuit de comiterea unei infracţiuni grave; el poate să se ascundă de organul de urmărire penală; şi poate să împiedice stabilirea adevărului în procesul penal. Motivele în baza cărora a fost ordonat arestul preventiv rămân valabile”.", "24. La 16 februarie 2005, Judecătoria Centru a respins o nouă cerere habeas corpus a reclamantului, declarând că „motivele pentru arestul preventiv al reclamantului rămân valabile”.", "B.\tAsistenţa medicală acordată reclamantului pe parcursul detenţiei ", "25. Reclamantul suferă de „mielopatie cervicală progresivă cu deplasarea vertebrelor C5-C6-C7, cu tulburări dureroase” şi trebuie să poarte în permanenţă un dispozitiv care să-i imobilizeze gâtul, pentru a minimaliza riscul unor răniri fatale ale coloanei sale vertebrale. De asemenea, el suferă de gută şi de hipertensiune arterială de gradul doi cu risc mărit de complicaţii cardio-vasculare, toate confirmate de certificate medicale.", "26. Plângerea sa cu privire la lipsa asistenţei medicale suficiente se referă la perioada detenţiei sale în Izolatorul de Detenţie Provizorie al CCCEC între 12 noiembrie 2004 şi 18 ianuarie 2005.", "27. Între 12 şi 29 noiembrie 2004 (între 19 şi 29 noiembrie, potrivit Guvernului), reclamantul a ţinut greva foamei. La 19 noiembrie 2004 (ziua celui de-al doilea arest al său), el a fost consultat de doctorul A.E., care a notat plângerile reclamantului de dureri de spate şi l-a diagnosticat cu hipertensiune arterială esenţială, dându-i medicamente pentru scăderea tensiunii sale arteriale.", "28. Potrivit reclamantului, nici medicului său de familie, doctorul G., nici unui alt medic nu li s-a permis să-l examineze în perioada detenţiei sale, decât după ce cererea sa a fost comunicată Guvernului. El a prezentat copii ale două cereri depuse de medicul său de familie la 22 şi 29 noiembrie 2004, prin care acesta a solicitat permisiunea de a-l examina pe reclamant sau de a se permite examinarea acestuia de către orice alt medic calificat. Nici una din cereri nu a fost satisfăcută şi nici un răspuns la ele nu a fost primit.", "29. În conformitate cu declaraţiile Guvernului, pe parcursul detenţiei sale, reclamantul nu a depus personal nici o cerere pentru a-l vedea pe doctorul G..", "30. La 29 noiembrie 2004, reclamantul a leşinat în timpul şedinţei de judecată şi a fost de îndată transportat la un spital pentru deţinuţi, unde a fost tratat până la 20 decembrie 2004.", "31. Potrivit reclamantului, el nu a fost examinat de către un neurolog în timp ce s-a aflat în spital. Fişa sa medicală arată că el s-a plâns, de nenumărate ori, de dureri în regiunea cervicală a coloanei sale vertebrale şi de amorţire a degetelor şi mâinilor (la 2, 7, 13 şi 15 decembrie 2004). Abia la 15 decembrie 2004, el a fost vizitat de un neurolog care a constatat că: „se recomandă o examinare de către un neurochirurg pentru a determina tratamentul corespunzător”. O astfel de examinare nu a avut loc.", "32. La 20 decembrie 2004, reclamantul a fost externat din spital şi dus înapoi în Izolatorul de Detenţie Provizorie. În conformitate cu fişa sa de externare, el era „într-o condiţie satisfăcătoare cu recomandarea de a fi supravegheat de către un medic terapeut  şi un neurolog, de a i se măsura tensiunea arterială şi de a i se administra pastile. ...”.", "33. La 20 decembrie 2004, un procuror a admis o cerere a soţiei reclamantului, prin care aceasta a solicitat examinarea acestuia de către un neurolog la Izolatorul de Detenţie Provizorie. Totuşi, medicul nu a avut acces la reclamant, ca urmare a refuzului administraţiei CCCEC de a permite acest lucru.", "34. Potrivit reclamantului, în Izolatorul de Detenţie Provizorie nu era personal medical.", "35. Potrivit Guvernului, era un medic, R.V., care era terapeut şi care, în mod regulat, a acordat reclamantului asistenţă medicală pe întreaga perioadă a detenţiei sale. În caz de urgenţă, deţinuţii puteau fi transportaţi la un spital din apropiere.", "36. Potrivit reclamantului, din cauza lipsei asistenţei medicale, el a fost nevoit să folosească posibilitatea de a-şi măsura tensiunea arterială printre gratiile cuştii în care el era ţinut pe parcursul şedinţelor de judecată.", "37. Guvernul nu a contestat acest lucru, dar a declarat că medicul terapeut de la Izolatorul de Detenţie Provizorie a acordat reclamantului asistenţă medicală ori de câte ori acesta a solicitat-o.", "38. Conform Registrului medical al Izolatorului de Detenţie Provizorie, prezentat de către Guvern, pe parcursul perioadei la care se face referire în cererea reclamantului, acesta a fost examinat numai la 19 noiembrie 2004. Următoarea înregistrare cu privire la reclamant datează din 19 ianuarie 2005. Numele medicului R.V. apare pentru prima dată în toate documentele prezentate de Guvern, la 11 februarie 2005.", "39. Soţia reclamantului a făcut numeroase încercări, însă fără succes (la 16, 17, 20, 22, 26, 27 noiembrie 2004, şi la 20 şi 21 decembrie 2004) să obţină permisiunea de a verifica starea sănătăţii reclamantului şi să-i aducă acestuia diverse lucruri. Atât reclamantul, cât şi soţia sa au solicitat să fie adus un monitor pentru tensiunea arterială şi ca instrucţiuni cu privire la folosirea corespunzătoare a acestuia să fie cerute de la medicul G.. În cele din urmă, ei i s-a permis să aducă reclamantului diverse lucruri.", "C.\tRapoartele medicale întocmite după 18 ianuarie 2005", "40. La 19 ianuarie 2005, Judecătoria Centru a acceptat cererea reclamantului de a fi examinat de un medic. În aceeaşi zi, el a fost examinat de şeful Secţiei Terapie al Spitalului Pruncul, care a notat în Registrul Medical (a se vedea paragraful 38 de mai sus) că reclamantul nu s-a plâns de starea sa de sănătate.", "41. Medicul G., care l-a examinat pe reclamant la 26 ianuarie 2005, a conchis că starea sănătăţii sale s-a înrăutăţit considerabil din cauza celor trei maladii de care suferă (a se vedea paragraful 25 de mai sus). În lipsa tratamentului medical, există riscuri serioase pentru viaţa şi sănătatea reclamantului. Omisiunea de a monitoriza permanent şi corect şi de a reacţiona la schimbările tensiunii sale arteriale, ale nivelului acidului uric şi alte simptome, poate avea consecinţe serioase, inclusiv un infarct miocardic, accidente cerebrale vasculare şi chiar moartea subită.", "42. Profesorului Z., şeful Catedrei de Neurologie de la spitalul „Nicolae Testimiţeanu”, i s-a permis să-l vadă pe reclamant în închisoare la 25 ianuarie 2005. Reclamantul s-a plâns de durere şi amorţeală în mâini, de dureri de cap şi lipsa unei supravegheri permanente din partea unui medic specializat. În raportul său, profesorul Z. s-a referit numai la mielopatia cervicală a reclamantului şi nu a recomandat spitalizarea acestuia. El a recomandat tratamentul reclamantului cu medicamente simptomatice, limitarea mişcărilor fizice şi purtarea în permanenţă a dispozitivului de fixare a gâtului. În timp ce el nu a constatat vreun risc major pentru viaţa pacientului, care să fie cauzat de mielopatie, el a admis că există un risc constant de înrăutăţire a condiţiei sistemului său nervos. El a considerat că în cazul agravării stării sănătăţii reclamantului, el ar necesita tratament neurochirurgical într-o clinică specializată.", "43. Alţi doi medici, S.G. şi M.G., care au examinat fişele medicale ale reclamantului, la sfârşitul lunii ianuarie a anului 2005, referindu-se la mielopatia cervicală a reclamantului, au declarat că această maladie poate, în ultimă instanţă, să ducă la pierderea definitivă a capacităţii de mişcare şi la consecinţe negative pentru sistemul cardio-vascular. Medicul S.G. a recomandat medicamente, gimnastică specială şi consultarea de către un neurochirurg pentru a determina necesitatea unei intervenţii micro-neurochirurgicale. De asemenea, el a recomandat purtarea dispozitivului de imobilizare a gâtului. Medicul M.G. a declarat că există un risc serios pentru sănătatea reclamantului cauzat de mielopatia de care suferea, inclusiv tetraparesis. El a recomandat spitalizarea reclamantului.", "44. O Comisie Medicală de Stat, creată după comunicarea cererii Guvernului, a constatat că mielopatia cervicală prezintă un risc pentru sănătatea reclamantului şi că există posibilitatea creşterii intensităţii durerii de care suferea. Pacientul are nevoie de „un regim de supraveghere medicală adecvată şi tratament în condiţii de ambulatoriu (acasă, la serviciu, în închisoare)”. Printr-o scrisoare din 9 februarie 2005, adresată Agentului Guvernamental, Ministerul Sănătăţii a declarat că tensiunea arterială înaltă şi guta necesită „un regim psiho-emoţional adecvat şi administrarea medicamentelor prescrise de medic”.", "D.\tAlte chestiuni cu privire la detenţia reclamantului", "45. Potrivit reclamantului, cu excepţia unei ocazii, el întotdeauna a fost adus în faţa instanţei de judecată în cătuşe şi plasat într-o cuşcă de metal pe parcursul şedinţelor de judecată. Guvernul nu a contestat acest lucru.", "46. Potrivit reclamantului, celula în care el a fost deţinut în Izolatorul de Detenţie Provizorie era supraaglomerată, având 11 m2 pentru 4 persoane şi în ea era prea cald.", "47. Potrivit Guvernului, reclamantul a fost deţinut într-o celulă împreună cu o altă persoană şi că temperatura şi alte condiţii din celulă erau în limite acceptabile. În susţinerea declaraţiilor sale, Guvernul a transmis Curţii o copie a raportului din 11 februarie 2005, întocmit de către o inspecţie sanitaro-epidemiologică, precum şi fotografii şi o înregistrare video cu imagini ale celulei în care era deţinut reclamantul.", "E.\tPretinsa ingerinţă în consultarea reclamantului cu avocatul său", "48. Camera pentru întrevederi dintre avocaţi şi deţinuţi din Izolatorul de Detenţie Provizorie are un perete din sticlă dublă cu găuri care coincid parţial şi care sunt acoperite cu o plasă groasă, pentru a-i ţine separaţi. Conform reclamantului, ei trebuiau să strige pentru a se auzi reciproc şi nu puteau face schimb de documente pentru a fi semnate.", "49. Guvernul nu a contestat existenţa peretelui din sticlă şi a transmis Curţii o înregistrare video cu imaginile lui.", "50. La 15 februarie 2005, reclamantul a solicitat Judecătoriei Centru să indice administraţiei CCCEC să-i pună la dispoziţie o cameră pentru întâlniri confidenţiale cu avocatul său. La 16 februarie 2005, instanţa de judecată a respins cererea pe motiv că conform declaraţiilor administraţiei CCCEC, în camera pentru întrevederi nu existau dispozitive de interceptare şi că peretele din sticlă era necesar pentru asigurarea securităţii deţinuţilor şi a avocaţilor.", "II.\tDREPTUL INTERN PERTINENT", "51. Prevederile relevante din Constituţie sunt următoarele:", "Articolul 53. Dreptul persoanei vătămate de o autoritate publică", "„(1) Persoana vătămată într-un drept al său de o autoritate publică, printr-un act administrativ sau prin nesoluţionarea în termenul legal a unei cereri, este îndreptăţită să obţină recunoaşterea dreptului pretins, anularea actului şi repararea pagubei.", "(2) Statul răspunde patrimonial, potrivit legii, pentru prejudiciile cauzate prin erorile săvârşite în procesele penale de către organele de anchetă şi instanţele judecătoreşti”.", "52. Prevederile relevante ale Codului de procedură penală („CPP”) sunt următoarele:", "„Articolul 29. Instanţele care înfăptuiesc justiţia în cauzele penale", "(3) În cadrul instanţei judecătoreşti, ca organ judecătoresc cu atribuţii proprii în desfăşurarea procesului penal, în faza de urmărire penală funcţionează judecători de instrucţie.", "Articolul 41. Competenţa judecătorului de instrucţie", "Judecătorul de instrucţie asigură controlul judecătoresc în cursul urmăririi penale prin:", "1) dispunerea, înlocuirea, încetarea sau revocarea arestării preventive şi a arestării la domiciliu,", "2) dispunerea liberării provizorii a persoanei reţinute sau arestate, ...", "Articolul 176", "(1) Măsurile preventive pot fi aplicate de către procuror, din oficiu ori la propunerea organului de urmărire penală, sau după caz, de către instanţa de judecată numai în cazurile în care există suficiente temeiuri rezonabile de a presupune că bănuitul, învinuitul, inculpatul ar putea să se ascundă de organul de urmărire penală sau de instanţă, să împiedice stabilirea adevărului în procesul penal ori să săvârşească alte infracţiuni, de asemenea ele pot fi aplicate de către instanţă pentru asigurarea executării sentinţei.", "(2) Arestarea preventivă şi măsurile preventive de alternativă arestării se aplică numai în cazurile existenţei unei bănuieli rezonabile privind săvârşirea unei infracţiuni pentru care legea prevede pedeapsă privativă de libertate pe un termen mai mare de 2 ani, iar în cazul existenţei unei bănuieli rezonabile privind săvârşirea unei infracţiuni pentru care legea prevede pedeapsă privativă de libertate pe un termen mai mic de 2 ani, ele se aplică dacă învinuitul, inculpatul a comis cel puţin una din acţiunile menţionate în alin. (1). ", "(3) La soluţionarea chestiunii privind necesitatea aplicării măsurii preventive respective, organul de urmărire penală şi instanţa de judecată vor lua în considerare următoarele criterii complementare:", "1) caracterul şi gradul prejudiciabil al faptei incriminate;", "2) persoana bănuitului, învinuitului, inculpatului;", "3) vârsta şi starea sănătăţii lui;", "4) ocupaţia lui;", "5) situaţia familială şi prezenţa persoanelor întreţinute;", "6) starea lui materială;", "7) prezenţa unui loc permanent de trai;", "8) alte circumstanţe esenţiale.", "...", "Articolul 190", "Persoana arestată preventiv în condiţiile art. 185 poate cere, în tot cursul procesului penal, punerea sa în libertate provizorie sub control judiciar sau pe cauţiune.", "Articolul 195 § 1", "Măsura preventivă aplicată poate fi înlocuită cu una mai aspră, dacă necesitatea acesteia este confirmată prin probe, sau cu una mai uşoară, dacă prin aplicarea ei se va asigura comportamentul respectiv al bănuitului, învinuitului, inculpatului, în scopul desfăşurării normale a procesului penal şi a asigurării sentinţei. ", "", "Articolul 308. Examinarea demersurilor privind aplicarea faţă de învinuit a arestării preventive sau a arestării la domiciliu", "... (2) Demersul cu privire la aplicarea măsurii arestării preventive sau a arestării la domiciliu se examinează fără întârziere de către judecătorul de instrucţie, în şedinţă închisă, cu participarea procurorului, apărătorului şi învinuitului.", "...", "(4) În urma examinării demersului, judecătorul de instrucţie adoptă o încheiere motivată privind aplicarea faţă de învinuit a măsurii arestării preventive ori a arestării la domiciliu sau respinge demersul. În baza încheierii, judecătorul eliberează un mandat de arestare care se înmânează procurorului şi învinuitului şi care se execută imediat. ", "...", "(6) Judecătorul de instrucţie este în drept să soluţioneze chestiunea cu privire la necesitatea alegerii unei măsuri preventive mai uşoare. ...", "Articolul 310. Admisibilitatea cererii de eliberare provizorie şi soluţionarea acesteia", "(1) Judecătorul de instrucţie verifică corespunderea cererii de eliberare provizorie prevederilor art. 191 sau 192. Dacă cererea nu corespunde acestor prevederi, judecătorul de instrucţie, prin încheiere, respinge cererea ca inadmisibilă, fără citarea părţilor. ", "(2) Dacă cererea corespunde cerinţelor prevăzute în alin. (1) şi este depusă de către învinuit, judecătorul de instrucţie decide admisibilitatea cererii şi fixează data soluţionării acesteia, cu citarea părţilor. ", "...", "(5) La data fixată, judecătorul de instrucţie judecă cererea de eliberare provizorie cu participarea procurorului, învinuitului, apărătorului şi reprezentantului lui legal, precum şi persoanei care a depus cererea. Soluţionarea cererii se face după ascultarea persoanelor prezente. ", "(6) Dacă cererea este întemeiată şi îndeplineşte condiţiile legii, judecătorul de instrucţie, prin încheiere motivată, dispune eliberarea provizorie a învinuitului, stabilind şi obligaţiile ce vor fi respectate de acesta”. ", "53. Prevederile relevante din Codul civil sunt următoarele:", "„Articolul 1405. Răspunderea statului pentru prejudiciul cauzat prin acţiunile organelor de urmărire penală, ale procuraturii sau ale instanţelor de judecată.", "(1) Prejudiciul cauzat persoanei fizice prin condamnarea ilegală, atragere ilegală la răspundere penală, aplicare ilegală a măsurii preventive sub forma arestului preventiv sau sub forma declaraţiei scrise de a nu părăsi localitatea, prin aplicarea ilegală în calitate de sancţiune administrativă a arestului, muncii neremunerate în folosul comunităţii se repară de către stat integral, indiferent de vinovăţia persoanelor de răspundere ale organelor de urmărire penală, ale procuraturii sau ale instanţelor de judecată. ...”", "54. Prevederile relevante ale Legii nr. 1545 privind modul de reparare a prejudiciului cauzat prin acţiunile ilicite ale organelor de urmărire penală, ale procuraturii şi ale instanţelor judecătoreşti sunt următoarele:", "„Articolul 1", "(1) În conformitate cu prevederile prezentei legi, este reparabil prejudiciul moral şi material, denumit în continuare prejudiciu, cauzat persoanei fizice sau juridice în urma:", "a) reţinerii ilegale, aplicării ilegale a măsurii represive de ţinere sub arest, tragerii ilegale la răspundere penală, condamnării ilegale;", "b) efectuării ilegale, în cazul urmăririi penale ori judecării cauzei penale, a percheziţiei, ridicării, punerii ilegale sub sechestru a averii, eliberării ilegale din lucru (funcţie), precum şi a altor acţiuni de procedură care limitează drepturile persoanelor fizice sau juridice;", "c) supunerii ilegale la arest administrativ ori la muncă neremunerată în folosul comunităţii, confiscării ilegale a averii, aplicării ilegale a amenzii;", "d) efectuării măsurilor operative de investigaţii cu încălcarea prevederilor legislaţiei;", "e) ridicării ilegale a documentelor contabile, a altor documente, a banilor, ştampilelor, precum şi blocării conturilor bancare.", "(2) Prejudiciul cauzat se repară integral, indiferent de culpa persoanelor cu funcţii de răspundere din organele de urmărire penală, ale procuraturii şi din instanţele judecătoreşti.", "Articolul 4", "Dreptul la repararea prejudiciului, în mărimea şi modul stabilite de prezenta lege, apare în cazul:", "a) pronunţării sentinţei de achitare;", "b) scoaterii persoanei de sub urmărire penală sau încetării urmăririi penale pe temeiuri de reabilitare;", "c) adoptării de către instanţa judecătorească a hotărârii cu privire la anularea arestului administrativ în legătură cu reabilitarea persoanei fizice;", "d) adoptării de către Curtea Europeană pentru Drepturile Omului sau de către Comitetul de Miniştri al Consiliului Europei a hotărârii cu privire la repararea prejudiciului sau a realizării acordului amiabil dintre persoana vătămată şi reprezentantul Guvernului Republicii Moldova în Comisia Europeană pentru Drepturile Omului şi în Curtea Europeană pentru Drepturile Omului. Acordul menţionat se aprobă de către Guvernul Republicii Moldova; ...”", "55. Prevederile relevante ale Legii cu privire la arestarea preventivă (nr. 1226-XIII) sunt următoarele:", "„Articolul 32. Măsurile aplicate în cazul în care preveniţii refuză să se alimenteze", "... (4) Prevenitul care refuză să se alimenteze se deţine, după posibilităţi, separat de alţi preveniţi şi este supravegheat de lucrătorul medical. Asistenţa medicală ambulatorie şi de urgenţă se acordă acestei persoane în încăperea în care este deţinută ...”.", "56. Prevederile relevante ale Legii privind organizarea judecătorească (nr. 514-XIII) sunt următoarele:", "„Articolul 27. Preşedintele judecătoriei", "(1) Preşedintele judecătoriei:", "... h) în caz de lipsă motivată a judecătorului de instrucţie sau în caz de admitere a cererii de recuzare a acestuia, numeşte un judecător cu experienţă pentru a exercita atribuţiile lui.” ", "ÎN DREPT", "I.\tOBIECŢIILE PRELIMINARE ALE GUVERNULUI", "A.\tNeepuizarea căilor de recurs interne", "57. Guvernul a declarat că reclamantul nu a epuizat toate căile de recurs interne disponibile lui. În special, el ar fi putut, dar nu a făcut-o, să invoce prevederile articolului 53 al Constituţiei, ale articolului 1405 al Codului civil şi ale Legii nr. 1545 (a se vedea paragrafele 51, 53 şi 54) şi a dat drept exemplu cauza Duca (nr. 1579/02), care, în baza Legii nr. 1545, a primit compensaţii la nivel naţional.", "58. Reclamantul a reamintit faptul că el a solicitat de multe ori anularea pe cale judiciară a mai multor pretinse violări, şi că de fiecare dată cererile sale au fost respinse.", "59. În ceea ce priveşte Legea nr. 1545 invocată de către Guvern, Curtea notează că dnei Duca, într-adevăr, i-a fost acordată o compensaţie în baza respectivei legi. Curtea, de asemenea, notează că, în conformitate cu articolul 4 al legii respective, aceasta este aplicabilă numai persoanelor care au fost achitate sau faţă de care urmărirea penală a fost încetată (a se vedea paragraful 54 de mai sus), ceea ce nu este cazul reclamantului. În consecinţă, Curtea nu consideră că remediul în baza prevederilor Legii nr. 1545 ar fi fost efectiv ca urmare a plângerilor reclamantului (a se vedea Ostrovar v. Moldova, 35207/03, (dec.), 22 martie 2005).", "60. Curtea notează că articolele 53 al Constituţiei şi 1405 al Codului civil enunţă principiul conform căruia orice victimă a erorilor justiţiei şi a acţiunilor ilegale ale anchetatorilor, procurorilor sau instanţelor de judecată, poate pretinde compensaţii.", "61. Este notat faptul că reclamantul s-a adresat instanţelor judecătoreşti naţionale de multe ori, plângându-se de fiecare pretinsă violare invocată de către el în faţa Curţii, declarând încălcarea drepturilor sale de către organul de urmărire penală (a se vedea paragrafele 12, 16, 20, 21 şi 50 de mai sus). Totuşi, instanţele judecătoreşti naţionale au respins toate plângerile reclamantului, constatând că nu exista nici o aparenţă a vreunei violări. În astfel de circumstanţe, Curtea nu este convinsă că remediile sugerate de Guvern s-ar fi soldat cu succes. În consecinţă, Curtea nu consideră că remediile în baza articolului 53 al Constituţiei şi a articolului 1405 al Codului civil au fost efective în cazul reclamantului.", "62. Luând în consideraţie cele menţionate mai sus, Curtea conchide că cererea nu poate fi declarată inadmisibilă, ca urmare a neepuizării căilor de recurs interne. Prin urmare, obiecţia Guvernului trebuie respinsă.", "B.\tPretinsul abuz al reclamantului de dreptul de a depune o cerere", "63. În observaţiile sale cu privire la fondul cauzei, reclamantul a declarat că dosarul penal intentat împotriva sa este unul politic şi că unele din argumentele invocate de către Guvern în apărarea poziţiei sale sunt similare celor folosite de regimul stalinist.", "64. Guvernul a considerat declaraţiile reclamantului abuzive şi a solicitat radierea cererii de pe rolul Curţii.", "65. Curtea reaminteşte că o cerere, în general, nu ar fi respinsă ca fiind abuzivă conform articolului 35 § 3 al Convenţiei în baza faptului că a fost „ofensatoare” sau „defăimătoare”, decât dacă, în mod intenţionat, a fost bazată pe fapte care nu sunt adevărate (a se vedea Popov v. Moldova, nr. 74153/01, § 49, 18 ianuarie 2005).", "66. Luând în consideraţie declaraţiile făcute de reclamant în această cauză, precum şi limbajul folosit de el, Curtea nu consideră că acestea constituie un abuz de dreptul de a depune o cerere. În consecinţă, această obiecţie este, de asemenea, respinsă.", "C.\tConcluzii cu privire la admisibilitate   ", "67. Curtea consideră că pretenţiile reclamantului în temeiul articolului 3, articolului 5 §§ 3 şi 4 şi articolului 8 ale Convenţiei ridică întrebări de drept care sunt suficient de serioase, încât determinarea lor să depindă de o examinare a fondului şi că nici un alt temei pentru declararea lor inadmisibile nu a fost stabilit. Curtea, prin urmare, declară aceste pretenţii admisibile. În conformitate cu decizia sa de a aplica articolul 29 § 3 al Convenţiei (a se vedea paragraful 4 de mai sus), Curtea va trece imediat la examinarea fondului acestor pretenţii.", "II.\tPRETINSA VIOLARE A ARTICOLULUI 3 AL CONVENŢIEI", "68. Reclamantul a pretins că lipsa asistenţei medicale în Izolatorul de Detenţie Provizorie al CCCEC în perioada 12 noiembrie 2004 şi 19 ianuarie 2005, constituia un tratament inuman şi degradant contrar articolului 3 al Convenţiei, care prevede următoarele:", "„Nimeni nu poate fi supus torturii, nici pedepselor sau tratamentelor inumane ori degradante.”", "A.\tArgumentele părţilor", "1.\tReclamantul", "69. Reclamantul a declarat că starea sănătăţii sale era suficient de gravă pentru a fi incompatibilă cu detenţia prelungită în Izolatorul de Detenţie Provizorie, în care nu era personal medical. În timp ce autorităţile erau pe deplin conştiente de condiţia sa fizică, ele nu au permis ca el să fie examinat de către medicul său de familie sau de către orice alt medic calificat, decât după depunerea cererii sale la Curte. Reclamantul s-a plâns, în special, că deşi el era într-o stare critică, gâtul său fiind imobilizat, el nu a fost examinat de un neurolog timp de peste două luni, între 19 noiembrie 2004 şi 25 ianuarie 2005. El a subliniat că lipsa asistenţei medicale este, de asemenea, contrară articolului 32 § 4 al Legii cu privire la arestarea preventivă, care cere ca persoanele care se află în greva foamei să fie monitorizate de personal medical. ", "70. El a declarat că Guvernul nu a prezentat probe că în cadrul Izolatorului de Detenţie Provizorie era angajat un medic până la 11 februarie 2005 (cum ar fi o listă a salariaţilor sau a persoanelor angajate în cadrul Izolatorului de Detenţie Provizorie).", "71. Conform reclamantului, celula sa era supraaglomerată şi el era umilit în public fiind încătuşat şi plasat într-o cuşcă în timpul şedinţelor de judecată. El a prezentat articole din ziar pentru a susţine declaraţiile sale cu privire la publicitatea procesului său.", "2. \tGuvernul", "72. Guvernul a declarat că tratamentul la care a fost supus reclamantul nu a atins pragul minim conform articolului 3 al Convenţiei. Orice suferinţă pe care el ar fi avut-o nu a depăşit ceea ce era inerent detenţiei. Condiţiile din Izolatorul de Detenţie Provizorie erau corespunzătoare, aşa cum rezultă clar din documentele prezentate Curţii (a se vedea paragraful 47 de mai sus). În caz de urgenţă, reclamantul putea fi transportat la un spital din apropiere.", "73. Guvernul a subliniat că, pe parcursul detenţiei sale, reclamantul a fost tratat în spital după ce s-a aflat în greva foamei (de la 29 noiembrie până la 20 decembrie 2004) şi că a fost vizitat de medici la 19 şi 25 ianuarie 2005 (de un neurochirurg, la ultima dată menţionată, precum şi ulterior), la 4 şi 9 februarie 2005 şi, în mod regulat, după această dată. Fiind externat din spital într-o stare a sănătăţii satisfăcătoare, la 20 decembrie 2004, nu ar fi fost nerezonabil de a împiedica examinarea sa de către un medic în ziua următoare. ", "74. Comisia Medicală de Stat a determinat că reclamantul putea fi tratat în închisoare. Accesul medicului G. la reclamant trebuia să fie restrictiv, deoarece ei erau prieteni şi medicul ar fi putut să-l ajute pe reclamant să-şi prejudicieze sănătatea cu scopul de a pretinde mai târziu violarea articolului 3.", "B.\tAprecierea Curţii", "1. \tPrincipii generale", " 75. Curtea reaminteşte că, în conformitate cu jurisprudenţa sa, maltratarea trebuie să atingă un nivel minim de severitate pentru a cădea sub incidenţa articolului 3. Evaluarea acestui nivel minim este, prin natura lucrurilor, relativă; el depinde de toate circumstanţele cauzei, precum ar fi durata maltratării, consecinţele sale fizice şi mintale şi, în unele cazuri, de sexul, vârsta şi starea sănătăţii victimei (a se vedea Kudla v. Poland (GC), nr. 30210/96, § 91, ECHR 2000-XI, şi Peers v. Greece, nr. 28524/95, § 67, ECHR 2001-III). Deşi scopul maltratării este un factor care trebuie luat în consideraţie, în special dacă a avut intenţia de a umili sau înjosi victima, absenţa unui astfel de scop nu duce, în mod inevitabil, la constatarea că nu a avut loc o violare a articolului 3 (a se vedea Peers, citat mai sus, § 74).", "76. Mai mult, nu poate fi exclus faptul că detenţia unei persoane care este bolnavă poate ridica chestiuni în conformitate cu articolul 3 al Convenţiei (a se vedea Mouisel v. France, nr. 67263/01, § 37, ECHR 2002-IX).", "77. Deşi articolul 3 al Convenţiei nu poate fi interpretat ca impunând o obligaţie generală de a elibera deţinuţii pe motive de sănătate, el totuşi impune statului obligaţia de a proteja integritatea fizică a persoanelor private de libertate, de exemplu, prin a le acorda asistenţa medicală necesară (a se vedea Hurtado v. Switzerland, hotărâre din 28 ianuarie 1994, Seria A nr. 280-A, opinia Comisiei, p. 15-16, § 79). Curtea, de asemenea, a subliniat dreptul tuturor deţinuţilor la condiţii de detenţie compatibile cu demnitatea umană, pentru a asigura că maniera şi metoda de executare a măsurilor impuse nu-i supune la suferinţă sau dificultăţi de o intensitate care să depăşească nivelul de suferinţă care nu poate fi evitată, fiind inerentă detenţiei; în plus, în afara sănătăţii deţinuţilor, bunăstarea lor trebuie să fie asigurată în mod adecvat, luând în consideraţie cerinţele practice ale detenţiei (a se vedea Kudla, citat mai sus, § 94).", "2. \tAplicarea acestor principii în această cauză", "78. Luând în consideraţie declaraţiile părţilor cu privire la condiţiile materiale de detenţie a reclamantului (a se vedea paragrafele 46 şi 47 de mai sus), Curtea nu este convinsă că ele au depăşit nivelul de severitate cerut pentru ridicarea unei chestiuni în temeiul articolului 3 al Convenţiei. ", "Rămâne să fie determinat dacă reclamantul a avut nevoie de asistenţă medicală regulată, dacă el a fost lipsit de o astfel de asistenţă, după cum pretinde, iar, în caz afirmativ, dacă aceasta constituie tratament inuman sau degradant contrar articolului 3 al Convenţiei (a se vedea cf. Farbtuhs v. Latvia, nr. 4672/02, § 53, 2 decembrie 2004).  ", "79. Probele din diferite surse medicale prezentate de ambele părţi confirmă că reclamantul suferă de trei condiţii medicale grave care necesită îngrijire medicală regulată (a se vedea paragrafele 27 şi 41- 44 de mai sus). ", "80. Curtea notează că, în conformitate cu Registrul medical prezentat de Guvern, în perioada detenţiei sale în Izolatorul de Detenţie Provizorie, la care se referă reclamantul în plângerea sa, şi anume, între 12 noiembrie şi 29 noiembrie 2004 şi între 20 decembrie 2004 şi 19 ianuarie 2005, el a fost examinat doar o singură dată de către un medic în Izolatorul de Detenţie Provizorie, în ziua celui de-al doilea arest al său – 19 noiembrie 2004 (a se vedea paragraful 38 de mai sus).", "81. Argumentul Guvernului că medicul R.V. i-a acordat reclamantului asistenţă medicală zilnică, în perioada aflării sale în detenţie, nu poate fi acceptat, deoarece Registrul medical nu conţine nici o indicaţie în acest sens. Mai mult, numele medicului R.V. apare pentru prima dată în documentele prezentate de Guvern, abia la 11 februarie 2005, ceea ce corespunde declaraţiei reclamantului că acest medic a fost angajat numai după ce cererea reclamantului a fost comunicată Guvernului. ", "82. Curtea notează, în continuare, că reclamantului nu numai i-a fost refuzată o asistenţă medicală adecvată de către administraţia Izolatorului de Detenţie Provizorie, dar, de asemenea, i-a fost negată posibilitatea de a primi o astfel de asistenţă din alte surse, precum ar fi medicul său de familie sau oricare alţi medici calificaţi (a se vedea paragrafele 28 şi 33 de mai sus). ", "Guvernul a declarat că restricţia vizitelor medicului G. a fost justificată de motive de securitate. Curtea notează că acest motiv a fost invocat pentru prima dată în timpul procedurilor în faţa ei şi trebuie, prin urmare, să fie tratat cu precauţie, mai ales în absenţa oricărei forme de justificare (a se vedea Nikolov v. Bulgaria, nr. 38884/97, § 74 et seq., 30 ianuarie 2003).", "Totuşi, nici o explicaţie nu a fost dată cu privire la refuzul de a permite vizite din partea altor medici decât medicul G. (a se vedea paragrafele 28 şi 29 de mai sus). ", "83. Prin urmare, Curtea consideră că reclamantului nu i-a fost acordată o asistenţă medicală suficientă şi că Guvernul nu a prezentat o explicaţie plauzibilă pentru lipsa asistenţei medicale de bază în Izolatorul de Detenţie Provizorie şi pentru refuzul de a permite asistenţă medicală din exterior. Curtea conchide că reclamantul nu a primit asistenţă medicală suficientă în perioada aflării sale în Izolatorul de Detenţie Provizorie. ", "84. Este notat faptul că reclamantul s-a aflat timp de trei săptămâni într-un spital pentru deţinuţi, între 29 noiembrie şi 20 decembrie 2004. Pe parcursul şederii sale în spital, el s-a plâns de multe ori de durere în regiunea cervicală a coloanei vertebrale şi de amorţire a degetelor şi a mâinilor (a se vedea paragraful 31 de mai sus). Totuşi, el a fost examinat de un neurolog doar o singură dată (la 15 decembrie 2004), iar recomandarea neurologului de a fi consultat de un neurochirurg nu a fost urmată. ", "85. Rezultă, prin urmare, că reclamantului nu i s-a acordat asistenţă medicală suficientă şi în spital. ", "86. Nu a fost înaintată nici o pretenţie că pe parcursul perioadei relevante reclamantul ar fi avut vreo urgenţă medicală sau ar fi fost expus unor dureri grave sau prelungite, ca urmare a lipsei asistenţei medicale adecvate. Prin urmare, Curtea constată că suferinţa pe care el a suportat-o nu a constituit tratament inuman. Totuşi, Curtea va determina dacă suferinţa reclamantului constituie tratament degradant în sensul articolului 3 al Convenţiei.", "87. În mod clar, reclamantul a suferit datorită consecinţelor stării sale, chiar şi când s-a aflat în spital (a se vedea paragraful 31 de mai sus). De la început, el a fost bine informat despre starea sa şi riscurile în legătură cu aceasta, la fel ca şi despre necesitatea de a menţine un nivel de stabilitate psihologică, deja afectată de acuzaţii de comitere a unei infracţiuni grave. El nu putea să nu ştie că risca în orice moment o urgenţă medicală cu consecinţe foarte grave şi că o asistenţă medicală imediată nu era disponibilă. Acest lucru trebuie să-i fi provocat o îngrijorare considerabilă. ", "Faptul că el ar fi putut fi transportat la un spital nu afectează această constatare, deoarece pentru a suna şi chema o ambulanţă, era necesar ca administraţia CCCEC să dea permisiunea, o decizie dificil de luat în absenţa unui sfat medical profesionist. ", "88. Curtea notează câţiva factori suplimentari. Reclamantul a fost adus în faţa instanţei de judecată în cătuşe şi ţinut într-o cuşcă în timpul şedinţelor de judecată, chiar dacă el era în permanenţă păzit şi purta un guler chirurgical în jurul gâtului. Medicul său a trebuit să-i măsoare tensiunea arterială printre gratiile cuştii în faţa publicului (a se vedea paragrafele 36, 37 şi 45 de mai sus).", "89. Curtea notează, în continuare, absenţa unei condamnări anterioare sau a oricărei probe care să dea motive serioase de a avea frică că reclamantul ar fi putut să recurgă la violenţă pe parcursul şedinţelor de judecată (a se vedea paragraful 9 de mai sus). Curţii i se pare că măsurile de siguranţă menţionate mai sus nu au fost justificate de circumstanţele cauzei şi că ele au contribuit la umilirea reclamantului. De asemenea, se ia în consideraţie şi faptul că (a se vedea paragraful 71 de mai sus) cauza a fost larg mediatizată şi că acţiunile menţionate mai sus au fost – probabil – atent urmărite de public şi mass–media (Mouisel v. France, nr. 67263/01, § 47, ECHR 2002–IX).", "90. În opinia Curţii, omisiunea de a asigura asistenţă medicală de bază reclamantului atunci când acesta, în mod clar, a necesitat-o şi a solicitat-o, la fel ca şi refuzul de a permite o asistenţă medicală specializată independentă, împreună cu alte forme de umilire, aşa precum s-a notat în paragraful 88 de mai sus, au constituit tratament degradant în sensul articolului 3 al Convenţiei (a se vedea Kudla v. Poland, citată mai sus, § 94; Farbtuhs v. Latvia, § 51; Nevmerzhitsky v. Ukraine, nr. 54825/00, § 106, 5 aprilie 2005). ", "91. Prin urmare, a existat o violare a articolului 3 al Convenţiei în această privinţă. ", "", "III. PRETINSELE VIOLĂRI ALE ARTICOLULUI 5 § 3 AL CONVENŢIEI", "92. Reclamantul pretinde câteva violări ale articolului 5 § 3 al Convenţiei, ale cărui prevederi relevante sunt următoarele:", " „Orice persoană arestată sau deţinută, în condiţiile prevăzute de paragraful 1 lit. (c) din prezentul articol, trebuie adusă de îndată înaintea unui judecător sau a altui magistrat împuternicit prin lege cu exercitarea atribuţiilor judiciare şi are dreptul de a fi judecată într-un termen rezonabil sau eliberată în cursul procedurii”. ", "Motivarea insuficientă a deciziilor", "1. \tArgumentele părţilor", "93. Reclamantul a pretins că deciziile prin care s-a ordonat arestarea sa preventivă la 22 noiembrie 2004 şi prelungirea acesteia la 26 noiembrie 2004, la fel ca şi deciziile din 14 şi 20 decembrie 2004 cu privire la cererile sale habeas corpus, nu au fost bazate pe motive suficiente şi relevante. Instanţele de judecată şi-au fondat deciziile lor în principal pe citarea prevederilor legilor. În declaraţiile sale atât în faţa instanţelor judecătoreşti naţionale, cât şi în faţa Curţii, reclamantul a prezentat argumente împotriva fiecărui motiv pus la baza arestării preventive. El a subliniat că instanţele judecătoreşti nu au dat argumente detaliate cu privire la faptul de ce ele au considerat oricare din motivele citate ca fiind întemeiate în cazul reclamantului.", "94. Guvernul a declarat că instanţele naţionale au motivat suficient de detaliat deciziile lor. În special, Guvernul pretinde că instanţele judecătoreşti şi-au fondat deciziile pe probele din dosarul penal, de exemplu, declaraţiile martorilor, deciziile Consiliului municipal Chişinău, un contract, rezultatele unei companii de audit, precum şi alte probe.", "2.\tAprecierea Curţii", "95. Curtea reaminteşte că, conform articolului 5 § 3 al Convenţiei, o persoană acuzată de săvârşirea unei infracţiuni trebuie să fie întotdeauna eliberată în cursul procedurii, cu excepţia cazului când statul poate dovedi că există motive „relevante şi suficiente” care să justifice detenţia continuă a persoanei (Yağcı and Sargın v. Turkey, hotărâre din 8 iunie 1995, Seria A nr. 319A, § 52).", "96. Mai mult, instanţele judecătoreşti naţionale „trebuie să examineze toate faptele în favoarea sau defavoarea existenţei unei necesităţi publice stringente, care ar justifica, luând în consideraţie principiul prezumţiei nevinovăţiei, o abatere de la regula respectării libertăţii individuale a persoanei şi să le indice în deciziile lor cu privire la cererile de eliberare” (Letellier v. France, hotărâre din 26 iunie 1991, Seria A nr. 207, § 35).", "97. Articolul 5 § 3 al Convenţiei nu poate fi interpretat ca autorizând aplicarea necondiţionată a detenţiei preventive, care să dureze nu mai mult de o anumită perioadă. Justificarea pentru orice perioadă de detenţie, indiferent de cât e de scurtă, trebuie să fie, în mod convingător, demonstrată de autorităţi (Belchev v. Bulgaria, nr. 39270/98, § 82, 8 aprilie 2004).", "98. O funcţie suplimentară a unei decizii motivate este de a dovedi părţilor că ele au fost auzite. Mai mult, o decizie motivată dă unei părţi posibilitatea de a depune apel împotriva acesteia, la fel ca şi posibilitatea ca decizia să fie revizuită de o instanţă de apel. Numai prin adoptarea unei decizii motivate poate exista un control public al administrării justiţiei (Suominen v. Finland, nr. 37801/97, § 37, 1 iulie 2003).", "99. Chiar dacă articolul 5 al Convenţiei „nu impune judecătorului care examinează o cerere de apel împotriva detenţiei, obligaţia de a se referi la fiecare argument care se conţine în declaraţiile apelantului, garanţiile sale ar fi lipsite de esenţă dacă judecătorul, bazându-se pe legislaţia şi practica naţionale, ar putea să trateze ca irelevante sau să nu ia în consideraţie fapte concrete invocate de deţinut şi capabile să pună la îndoială existenţa condiţiilor esenţiale pentru „legalitatea”, în sensul Convenţiei, a privării de libertate.” (Nikolova v. Bulgaria (GC), nr. 31195/96, § 61, ECHR 1999-II). În acest context, „argumentele în favoarea şi defavoarea eliberării nu trebuie să fie „generale şi abstracte” (Smirnova v. Russia, nr. 46133/99 şi 48183/99, § 63, ECHR 2003-IX (extrase)).", "100. Curtea notează că reclamantul a prezentat instanţelor judecătoreşti naţionale argumente substanţiale, punând la îndoială fiecare motiv al detenţiei sale. El s-a referit, spre exemplu, la faptul că, din momentul eliberării primului mandat de arest, el niciodată nu a împiedicat în vreun fel urmărirea penală şi s-a prezentat în faţa autorităţilor relevante ori de câte ori a fost citat. Comportamentul său cu privire la urmărirea penală a fost întotdeauna ireproşabil. Familia şi toate bunurile sale sunt în Moldova, reclamantul neavând pe nimeni peste hotare şi câteva ziare erau pregătite să ofere garanţii pentru eliberarea sa în conformitate cu prevederile Codului de procedură penală. Reclamantul a fost, de asemenea, gata să predea paşaportul său ca o asigurare că el nu va părăsi statul (a se vedea paragraful 12 de mai sus).", "101. În continuare, Curtea notează că instanţele judecătoreşti naţionale nu au acordat nici o consideraţie acestor argumente în deciziile lor relevante, tratându-le aparent ca fiind irelevante pentru examinarea legalităţii detenţiei preventive a reclamantului, chiar dacă ele au fost obligate să ia în consideraţie astfel de factori conform articolului 176 § 3 al Codului de procedură penală (a se vedea paragraful 52 de mai sus). Acest lucru este frapant, dat fiind faptul că, la 18 noiembrie 2004, Curtea de Apel a constatat că un număr din acei factori pledau împotriva detenţiei reclamantului. Celelalte instanţe judecătoreşti fie nu au reţinut argumentele prezentate de către reclamant, fie le-au notat pe scurt, fără a se pronunţa asupra acestora. Ele s-au limitat la a repeta, în deciziile lor, într-un mod abstract şi stereotipic motivele formale pentru detenţie prevăzute de lege. Aceste motive au fost citate fără a se face vreo încercare de a arăta cum se aplică ele în cauza reclamantului.   ", "102. În observaţiile sale din luna martie a anului 2005, Guvernul a încercat să justifice necesitatea detenţiei reclamantului prin invocarea unor noi motive pe care instanţele judecătoreşti naţionale nu s-au bazat (a se vedea paragraful 94 de mai sus). Curtea reiterează că nu este sarcina sa de a lua locul autorităţilor naţionale care au ordonat detenţia reclamantului. Revine acestor instanţe să examineze toate faptele în favoarea sau defavoarea detenţiei şi să le expună în hotărârile lor. Prin urmare, noile motive ale Guvernului, care au fost invocate pentru prima dată în procedurile în faţa Curţii, nu pot fi luate în consideraţie de către Curte (Nikolov v. Bulgaria, nr. 38884/97, § 74 et seq., 30 ianuarie 2003).", "103. În lumina celor menţionate mai sus, Curtea consideră că motivele pe care s-au bazat Judecătoria Buiucani şi Curtea de Apel Chişinău, în deciziile lor cu privire la detenţia preventivă a reclamantului şi prelungirea acesteia, nu au fost „relevante şi suficiente”.", " 104. Prin urmare, a existat o violare a articolului 5 § 3 al Convenţiei în această privinţă.", "B. \tPretinsa lipsă de competenţă a unor judecători să dispună eliberarea reclamantului", "1. \tArgumentele părţilor", "105. Reclamantul a pretins, în continuare, în temeiul articolului 5 § 3 al Convenţiei, că judecătorii care au dispus (la 15 şi 22 noiembrie 2004) şi ulterior au prelungit (la 26 noiembrie 2004 şi 14 decembrie 2004) detenţia sa preventivă şi au respins cererile sale habeas corpus (la 14 decembrie 2004) nu erau „judecători de instrucţie”, aşa cum este cerut de prevederile legii şi nu erau competenţi să dispună eliberarea sa. ", "106. Reclamantul s-a referit la faptul că Guvernul nu a prezentat nici o probă care ar confirma că judecătorul de instrucţie a fost absent la datele relevante şi că preşedintele Judecătoriei Buiucani nu a luat nici o decizie formală de a înlocui judecătorul de instrucţie.", "107. Guvernul a notat că toate deciziile relevante au fost luate de judecători împuterniciţi cu deplină competenţă şi corespunzând cerinţelor de independenţă şi imparţialitate. La luarea deciziilor lor, acei judecători au audiat personal reclamantul. În sfârşit, acei judecători au avut împuternicirea de a dispune eliberarea reclamantului pe parcursul desfăşurării procesului penal. În acest sens, Guvernul a declarat că, în conformitate cu articolul 27 § 1 h) al Legii cu privire la organizarea judecătorească, preşedintele instanţei de judecată poate, ca excepţie, în cazul absenţei motivate a judecătorului de instrucţie, să numească un alt judecător experimentat pentru îndeplinirea aceloraşi funcţii (a se vedea paragraful 56 de mai sus).", "Deoarece dl T., judecător de instrucţie în cadrul Judecătoriei Buiucani, a fost absent la 22 şi 25 noiembrie 2004, preşedintele a acţionat în conformitate cu legea şi a examinat el însuşi cauza. Guvernul a prezentat probe că, la 3 decembrie 2004, judecătorul de instrucţie al Judecătoriei Buiucani a fost transferat la o altă instanţă şi, prin urmare, preşedintele a trebuit să examineze cauza el însuşi.", "2. \tAprecierea Curţii", "108. Curtea reaminteşte că rolul magistratului, la care se face referire în articolul 5 § 3 al Convenţiei, este de a revizui circumstanţele care pledează în favoarea sau defavoarea detenţiei şi de a decide, făcând trimitere la criteriile legale, dacă sunt motive care să justifice detenţia sau să ordone eliberarea în lipsa unor astfel de motive. Înainte ca să se poată spune că un „magistrat” exercită „atribuţii judiciare” în sensul acestei prevederi, el sau ea trebuie să satisfacă anumite condiţii care să acorde o garanţie pentru persoana deţinută împotriva oricărei lipsiri de libertate arbitrare sau nejustificate (a se vedea Scheisser v. Switzerland, hotărâre din 4 decembrie 1979, Seria A, nr. 34, p. 13-14, § 31).", "109. Astfel, „magistratul” trebuie să fie independent de executiv şi de părţi. „Magistratul” trebuie să audieze persoana adusă în faţa lui personal şi să decidă dacă detenţia este sau nu justificată. Dacă ea nu este justificată, „magistratul” trebuie să aibă competenţa de a emite un ordin obligatoriu de eliberare a deţinutului (a se vedea hotărârea Scheisser menţionată mai sus, p. 13-14, § 31, şi hotărârea Ireland v. the United Kingdom din 18 ianuarie 1978, Seria A, nr. 25, p. 75-76, § 199) (Niedbala v. Poland, nr. 27915/95, §§ 49-50, 4 iulie 2000).", "110. Curtea observă, mai întâi, că nu i s-a prezentat nici o probă pentru susţinerea opiniei că nici unul din judecătorii care au luat deciziile relevante nu au fost independenţi sau că au fost parţiali. Judecătorii au audiat reclamantul personal şi au luat deciziile lor după ce au ascultat argumentelor ambelor părţi.", "111. În timp ce legislaţia naţională cere ca deciziile cu privire la detenţie să fie luate de un judecător de instrucţie, ea, de asemenea, permite înlocuirea acelui judecător cu un alt judecător în caz de absenţă. Este adevărat că procedurile nu au fost atât de transparente precum ar fi putut fi (de exemplu, ar fi putut fi prezentate copii ale deciziilor preşedintelui Judecătoriei Buiucani prin care s-a autorizat înlocuirea şi proba absenţei judecătorului de instrucţie). Totuşi, în astfel de chestiuni de administrare internă a instanţei de judecată, autorităţilor naţionale li se acordă o anumită marjă de apreciere şi rolul Curţii este limitat la verificarea dacă aranjamentele care au rezultat oferă garanţii suficiente împotriva detenţiei arbitrare. ", "112. Curtea, prin urmare, constată că în această cauză, judecătorii care au decis să ordone detenţia preventivă a reclamantului pot fi consideraţi judecători competenţi să ordone eliberarea reclamantului pe parcursul desfăşurării procesului penal.", "113. Prin urmare, nu a existat o violare a articolului 5 § 3 în această privinţă. ", "C. \tPretinsul refuz de a audia un martor", "114. În cererea sa iniţială, reclamantul a înaintat o pretenţie, în temeiul articolului 5 al Convenţiei, despre pretinsul refuz al instanţelor judecătoreşti naţionale de a audia un martor pe parcursul procedurilor cu privire la arestarea preventivă. Totuşi, în observaţiile sale din 15 aprilie 2005 reclamantul a exprimat dorinţa sa de a retrage această pretenţie. Prin urmare, Curtea nu o va examina.", "IV. PRETINSA VIOLARE A ARTICOLULUI 5 § 4 AL CONVENŢIEI", "115. Reclamantul, de asemenea, a susţinut că din cauza duratei de timp în care a fost examinată cererea sa habeas corpus, statul pârât a violat articolul 5 § 4 al Convenţiei care prevede următoarele: ", "„Orice persoană lipsită de libertatea sa prin arestare sau deţinere are dreptul să introducă un recurs în faţa unui tribunal, pentru ca acesta să statueze într-un termen scurt asupra legalităţii deţinerii sale şi să dispună eliberarea sa dacă deţinerea este ilegală.”", "A. \tArgumentele părţilor", "116. Reclamantul s-a plâns că cea de-a doua cerere a sa habeas corpus depusă la 13 ianuarie 2005 nu a fost examinată de către Judecătoria Centru la şedinţele sale de judecată din 13, 20 şi 27 ianuarie 2005, deoarece instanţa de fiecare dată a amânat şedinţa fără a examina cererea sa. Acest lucru a extins durata examinării legalităţii detenţiei sale continue în afara a ceea ce poate fi considerat o examinare promptă conform articolului 5 § 4 al Convenţiei.", "117. Guvernul a declarat că a fost imposibil pentru instanţa de judecată să examineze cererea habeas corpus mai devreme decât a făcut-o. Judecătorul a trebuit să decidă mai întâi dacă să conexeze dosarul reclamantului cu alte dosare şi a avut nevoie să studieze toate dosarele. Un alt judecător împuternicit cu examinarea dosarelor conexate urma apoi să examineze cererea. La 24 ianuarie 2005, acel judecător a fost ales. Cererea reclamantului de recuzare a judecătorului a fost respinsă la 27 ianuarie 2005, dar instanţa nu a putut să examineze cererea habeas corpus din cauza unor circumstanţe de ordin personal (mama judecătorului a decedat) şi cererea a fost examinată la cea mai apropiată dată posibilă, 2 februarie 2005. Durata examinării cererii a fost, astfel, parţial determinată de circumstanţele excepţionale ale cauzei şi parţial de comportamentul reclamantului.", "Guvernul, de asemenea, a declarat că detenţia preventivă a reclamantului a fost incorporată în decizia judecătorească precedentă şi că nu a existat necesitatea unei examinări suplimentare a cererii (referindu-se la cauza De Wilde, Ooms şi Versyp v. Belgium, hotărâre din 18 iunie 1971, Seria A, nr. 12).", "B.\tAprecierea Curţii", "118. Curtea reiterează că articolul 5 § 4, garantând persoanelor deţinute un drept de a iniţia proceduri de contestare a legalităţii privării lor de libertate, de asemenea, proclamă dreptul lor, ca urmare a iniţierii unor astfel de proceduri, la o hotărâre judecătorească rapidă cu privire la legalitatea detenţiei şi să dispună eliberarea lor dacă detenţia se dovedeşte ilegală (a se vedea Musial v. Poland (GC), nr. 24557/94, § 43, ECHR 1999-II). Întrebarea dacă dreptul persoanei în virtutea articolului 5 § 4 a fost respectat, trebuie să fie determinată în lumina circumstanţelor fiecărei cauze în parte (a se vedea, mutatis mutandis, the R.M.D. v. Switzerland, hotărâre din 26 septembrie 1997, Reports 1997-VI, p. 2013, § 42).", "119. În această cauză, cererea habeas corpus a fost depusă la 13 ianuarie 2005 şi a fost respinsă la 2 februarie 2005. Instanţa de judecată a avut, între timp, trei şedinţe la 13, 20 şi 27 ianuarie 2005.", "120. Curtea consideră că perioada de 21 de zile care s-a scurs până când instanţele au examinat cererea reclamantului habeas corpus din 13 ianuarie 2005, nu corespunde cerinţei unei hotărâri judecătoreşti rapide în sensul articolului 5 § 4 al Convenţiei (Kadem v. Malta, nr. 55263/00, § 45, 9 ianuarie 2003 şi Rehbock v. Slovenia, nr. 29462/95, § 82 et seq., ECHR 2000-XII).", "121. Se ia notă de faptul că instanţele au trebuit să decidă asupra unor chestiuni administrative, cum ar fi conexarea cauzelor şi formarea unei noi componenţe a instanţei care să se pronunţe asupra cauzelor conexate, precum şi să examineze recuzarea unui judecător. Totuşi, astfel de consideraţiuni nu ar fi trebuit să aibă prioritate faţă de revizuirea legalităţii detenţiei reclamantului, având în vedere importanţa chestiunii respective pentru reclamant.", "122. Curtea acordă o importanţă specială faptului că reclamantul şi-a fondat cererea sa habeas corpus pe astfel de circumstanţe, precum starea rea a sănătăţii sale şi absenţa îngrijirii medicale în cadrul Izolatorului de Detenţie Provizorie, circumstanţe pe care Curtea le-a constatat ca fiind adevărate (a se vedea paragrafele 78-91 de mai sus). De asemenea, el s-a referit la un fapt nou şi relevant, şi anume declaraţiile fostului anchetator G.G. (a se vedea paragraful 18 de mai sus). Aceste două elemente au urgentat examinarea cererii şi trebuiau luate în consideraţie de instanţele judecătoreşti naţionale. Aceasta a fost, de asemenea, prima oportunitate pentru instanţa care examina cauza să se pronunţe asupra cererii habeas corpus a reclamantului, după ce ea a primit întregul dosar de la procuratură şi a putut să-şi formeze o opinie mai informată decât anterior atât cu privire la legalitatea detenţiei, cât şi la orice pretins pericol care ar fi putut surveni ca urmare a eliberării reclamantului pe parcursul procesului. Totuşi, instanţa de judecată a aşteptat trei săptămâni înainte de a folosi această oportunitate.", "123. În ceea ce priveşte argumentul Guvernului că detenţia preventivă a reclamantului a fost incorporată în decizia judecătorească precedentă, Curtea notează că detenţia reclamantului a fost prelungită ultima dată până la 29 decembrie 2004 şi nu a fost reînnoită (a se vedea paragrafele 14 şi 19 de mai sus). Rezultă că contestarea legalităţii detenţiei la 13 ianuarie 2005 nu a fost incorporată în nici o decizie judecătorească.", "Cât priveşte motivele invocate de Guvern cu privire la circumstanţele personale care au împiedicat instanţa de judecată să se pronunţe asupra cererii habeas corpus a reclamantului la 27 ianuarie 2005, Curtea notează că acest motiv a fost pentru prima dată invocat în cadrul procedurilor în faţa ei şi că el nu poate justifica omisiunea de a se conforma cerinţelor articolului 5 § 4 al Convenţiei (a se vedea paragrafele 102 şi 117 de mai sus).", "124. Prin urmare, a existat o violare a articolului 5 § 4 al Convenţiei.", "", "", "V. \tPRETINSA VIOLARE A ARTICOLULUI 8 § 1 AL CONVENŢIEI", "125. Reclamantul a pretins, de asemenea, că conversaţiile cu avocatul său au fost ascultate sau interceptate şi că autorităţile nu i-au asigurat condiţii adecvate pentru discuţii în condiţii de confidenţialitate cu avocatul său, ceea ce a constituit o violare a articolului 8 § 1 al Convenţiei, care prevede următoarele:", "„Orice persoană are dreptul la respectarea vieţii sale private şi de familie, a domiciliului său şi a corespondenţei sale.”", "A. \tArgumentele părţilor", "126. Reclamantul a pretins, în temeiul articolului 8 al Convenţiei, că administraţia penitenciarului ar fi comis o ingerinţă în dreptul său de a comunica în condiţii de confidenţialitate cu avocatul său. El a putut vorbi cu avocatul său doar printr-un perete din sticlă cu găuri care nu permitea o discuţie normală. În opinia sa, nu existau garanţii că conversaţiile lor nu erau ascultate sau interceptate de către administraţia Izolatorului de Detenţie Provizorie, reclamantul suspectând că ele erau ascultate sau interceptate. Mai mult, el şi avocatul său nu puteau lucra împreună asupra documentelor sau să facă schimb de ele. El a declarat că cererea sa adresată Curţii a fost semnată de către avocatul său, iar el ulterior a semnat procura pentru avocat în timpul unei şedinţe de judecată.", "Reclamantul a prezentat o decizie a Baroului Avocaţilor din Republica Moldova de declarare a grevei la 1-3 decembrie 2004, avocaţii refuzând să participe la orice măsuri procedurale cu privire la persoanele deţinute în Izolatorul de Detenţie Provizorie al CCCEC, până când administraţia va accepta să asigure avocaţilor încăperi pentru întrevederi confidenţiale cu clienţii lor.", "127. Guvernul a declarat că legislaţia naţională asigură dreptul la întrevederi confidenţiale cu avocatul, fără a limita numărul şi durata acestora, precum şi siguranţa reclamantului şi a avocatului său. Datorită caracterului periculos al infracţiunilor care ţin de competenţa CCCEC, Izolatorul său de Detenţie Provizorie a trebuit echipat cu o cameră pentru întrevederi, unde avocaţii şi clienţii acestora sunt separaţi de un perete din sticlă cu găuri, care permite purtarea unei discuţii normale. Guvernul a subliniat că camera nu a fost niciodată echipată cu mijloace tehnice de ascultare sau interceptare, după cum se vede în înregistrarea video şi în fotografii ale camerei respective prezentate Curţii. Mai mult, acest lucru a fost confirmat şi de Curtea de Apel Chişinău în hotărârea sa din 3 decembrie 2004.", "B. \tAprecierea Curţii", "128. Curtea reaminteşte că comunicarea confidenţială cu avocatul este protejată de Convenţie ca o garanţie importantă a dreptului unei persoane învinuite la apărare, nerespectarea căreia ar face ca asistenţa avocatului să piardă mult din utilitatea sa (a se vedea Ocalan v. Turkey [GC], nr. 46221/99, §§ 132 şi 133, ECHR 2005-...). În timp ce o astfel de pretenţie ar fi, în mod normal, examinată prin prisma articolelor 5 sau 6 ale Convenţiei – care nu au fost invocate de reclamant în acest context -, nu poate fi exclus că o astfel de chestiune poate fi ridicată în temeiul articolului 8, în special, când se pretinde că autorităţile au ascultat conversaţiile lor.", "129. Totuşi, în această cauză, reclamantul nu a prezentat nici o probă care să susţină pretenţiile sale. Astfel, această parte a plângerii nu are nici un suport. ", "130. Reclamantul, de asemenea, a pretins că peretele din sticlă a constituit un impediment în pregătirea apărării sale împreună cu avocatul său. În timp ce peretele din sticlă a putut crea anumite obstacole în comunicarea eficientă cu avocatul său (aşa precum a fost sugerat de greva avocaţilor Baroului de Avocaţi din Republica Moldova), se pare că acele dificultăţi, în această cauză, nu au împiedicat reclamantul să aibă o apărare efectivă în faţa instanţelor judecătoreşti naţionale.", "131. În lumina celor menţionate mai sus, Curtea constată că nu a existat o violare a articolului 8 al Convenţiei.", "VI. APLICAREA ARTICOLULUI 41 AL CONVENŢIEI", "132. Articolul 41 al Convenţiei prevede următoarele:", "„Dacă Curtea declară că a avut loc o violare a Convenţiei sau protocoalelor sale şi dreptul intern al Înaltelor Părţi Contractante nu permite decât o înlăturare incompletă a consecinţelor acestei violări, Curtea acordă părţii lezate, dacă este cazul, o satisfacţie echitabilă”. ", "A. \tPrejudiciul moral", "133. Reclamantul a pretins 55,000 EURO cu titlu de prejudiciu moral suferit ca rezultat al încălcării drepturilor sale garantate de Convenţie: 20,000 EURO pentru violarea articolului 3; 30,000 EURO pentru violarea articolului 5 şi 5,000 EURO pentru violarea articolului 8 ale Convenţiei. El a citat jurisprudenţa Curţii pentru a dovedi că sume comparabile au fost acordate pentru violări ale acestor articole. ", "134. Guvernul nu a fost de acord cu suma pretinsă de reclamant, declarând că este excesivă în lumina jurisprudenţei Curţii. Guvernul a declarat că jurisprudenţa citată de reclamant cu privire la violări ale articolului 3 se referă la situaţii care nu au nimic în comun cu cauza sa în ceea ce priveşte natura şi seriozitatea violărilor pretinse, consecinţele asupra reclamantului şi atitudinea autorităţilor de stat.", "Autorităţile au luat toate măsurile de a asigura reclamantului condiţii conforme stării sănătăţii sale şi tratamentul său nu a atins pragul minim prevăzut de articolul 3 al Convenţiei. Orice constatare a unei violări a articolului 5 al Convenţiei ar trebui să constituie în sine o satisfacţie echitabilă suficientă, deoarece nu sunt probe că reclamantul ar fi fost eliberat, dacă nu ar fi avut loc violări. Orice constatare a unei violări a articolului 8 al Convenţiei ar trebui să aibă un rezultat similar, în special având în vedere că reclamantul şi-a retras o parte a pretenţiilor sale în temeiul acestui articol şi al omisiunii de a da detalii sau cita jurisprudenţa în această privinţă.", "135. Curtea consideră că reclamantului trebuia să-i fi fost cauzate stări de stres şi îngrijorare, mai ales, ca urmare a ignorării evidente a necesităţilor sale medicale de către autorităţi şi insuficienţa motivelor pentru a dispune detenţia sa. Ea acordă reclamantului suma totală de 4,000 EURO cu titlu de prejudiciu moral.", "B. \tCosturi şi cheltuieli", "136. Reclamantul a pretins alte 7,808 EURO cu titlu de costuri şi cheltuieli de reprezentare. El a prezentat copia unui contract de asistenţă juridică încheiat cu avocatul său, în conformitate cu care avocatul urma să fie plătit „conform unui onorariu de 60-100 EURO pe oră, bazat pe un orar al orelor efectiv lucrate”. De asemenea, el a anexat o listă a orelor de lucru la pregătirea cauzei (69 ore) şi onorariul pe oră pentru fiecare tip de activitate. El a invocat faptul că avocatul său are o experienţă largă în domeniul drepturilor omului, câştigând cauze extrem de complexe în faţa Curţii, precum Ilaşcu şi Alţii c. Moldovei şi Rusiei ([GC], nr. 48787/99, ECHR 2004-…). El a inclus cheltuielile pentru poşta rapidă în cererea sa. ", "137. Guvernul a considerat aceste pretenţii ca fiind nejustificate. El a declarat faptul că reprezentantul reclamantului nu a oferit o explicaţie detaliată cu privire la natura serviciilor prestate clientului său sau costul fiecărui serviciu. În timp ce a recunoscut că cauza „a ridicat chestiuni complexe de fapt şi de drept”, Guvernul a contestat necesitatea de cercetare a jurisprudenţei Curţii timp de 15 ore şi numărul orelor pentru pregătirea observaţiilor reclamantului. Guvernul, de asemenea, a arătat că costurile de transmitere a documentelor prin poşta rapidă au fost mai mici decât cele cerute de reclamant şi că el şi-a retras cererea sa de aplicare a măsurilor provizorii, ceea ce a făcut ca un număr din pretinsele ore de lucru să fie irelevant. Guvernul a solicitat Curţii să respingă cererea reclamantului de rambursare a costurilor şi cheltuielilor, aşa cum a fost făcut în câteva cauze anterioare. ", "138. Curtea reaminteşte că pentru ca costurile şi cheltuielile să fie rambursate în temeiul articolului 41, trebuie stabilit dacă ele au fost necesare, realmente angajate şi rezonabile ca mărime (Croitoru v. Moldova, nr. 18882/02, § 35, 20 iulie 2004). În conformitate cu articolul 60 § 2 al Regulamentului Curţii, o listă detaliată a tuturor pretenţiilor urmează a fi prezentată, în caz contrar, Camera poate respinge pretenţia în întregime sau în parte. ", "139. În această cauză, luând în consideraţie lista detaliată prezentată de reclamant, numărul şi complexitatea chestiunilor care au fost analizate, dar şi că s-a constatat că nu a existat o violare în privinţa a două pretenţii, Curtea acordă reclamantului 3,000 EURO cu titlu de costuri şi cheltuieli de reprezentare.  ", "C. \tDobânda", "140. Curtea consideră că este corespunzător ca dobânda să fie calculată în dependenţă de rata minimă a dobânzii la creditele acordate de Banca Centrală Europeană, la care vor fi adăugate trei procente.", "DIN ACESTE MOTIVE, CURTEA, ÎN UNANIMITATE,", "1. \tRespinge obiecţiile preliminare ale Guvernului; ", "", "2. \tHotărăşte că a existat o violare a articolului 3 al Convenţiei;", "", "3. \tHotărăşte că a existat o violare a articolului 5 § 3 al Convenţiei în ceea ce priveşte motivarea insuficientă a detenţiei;", "", "4. \tHotărăşte că nu a existat o violare a articolului 5 § 3 al Convenţiei în ceea ce priveşte deciziile luate de judecători competenţi să dispună eliberarea reclamantului pe parcursul procesului;", "", "5. \tHotărăşte că a existat o violare a articolului 5 § 4 al Convenţiei în ceea ce priveşte durata examinării cererii habeas corpus a reclamantului;", "", "6. \tHotărăşte că nu a existat o violare a articolului 8 al Convenţiei în ceea ce priveşte lipsa confidenţialităţii comunicării dintre avocat-client;", "", "7. \tHotărăşte:", "(a)\tcă statul pârât trebuie să plătească reclamantului în termen de trei luni de la data la care hotărârea devine definitivă, în conformitate cu articolul 44 § 2 al Convenţiei, 4,000 EURO cu titlu de prejudiciu moral şi 3,000 EURO cu titlu de costuri şi cheltuieli, care să fie convertite în valuta naţională a statului pârât conform ratei aplicabile la data executării hotărârii, plus orice taxă care poate fi percepută;", "(b)\tcă, de la expirarea celor trei luni menţionate mai sus până la executarea hotărârii, urmează să fie plătită o dobândă la sumele de mai sus egală cu rata minimă a dobânzii la creditele acordate de Banca Centrală Europeană pe parcursul perioadei de întârziere, plus trei procente.", "", "8. \tRespinge restul pretenţiilor reclamantului cu privire la satisfacţia echitabilă.", "", "Redactată în limba engleză şi notificată în scris la 4 octombrie 2005, în conformitate cu articolul 77 §§ 2 şi 3 al Regulamentului Curţii.", "Michael O’Boyle\tNicolas Bratza\n\tGrefier\tPreşedinte", "\t\t\t\t\t\t\t", "", "", ""]}